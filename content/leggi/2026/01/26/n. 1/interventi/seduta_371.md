---
tipo: INTERVENTI
seduta_id: 371
date: 23/10/2024
title: Seguito della discussione ed approvazione
page_references:
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0371&ancora=sed0371.stenografico.tit00030
---

# Esame dell'articolo 2 - A.C. 976-A

## Intervento di "BORDONALI Simona" - "LEGA" - ("Relatore per la commissione")

Grazie, Presidente. Il parere è contrario su tutti gli emendamenti.

## Intervento di "GAVA Vannia" - "LEGA" - ("Membro di Governo")

. Presidente, il parere è conforme a quello espresso dalla relatrice.

## Intervento di "SERRACCHIANI Debora" - "PD-IDP"

(PD-IDP). Grazie, Presidente. Stiamo affrontando una riforma costituzionale che riguarda la reintroduzione in Friuli-Venezia Giulia delle province. Vorrei precisare, in parte lo dice anche il collega Zaratti nell'emendamento, che in Friuli-Venezia Giulia, in questo momento, non è necessaria una riforma costituzionale per avere degli enti di secondo grado, perché questi sono già previsti. Sono già previsti, esistono, peraltro la regione Friuli-Venezia Giulia, con il presidente Fedriga, li ha definiti enti di decentramento regionale, a cui possono essere e sono state date anche delle funzioni. In realtà, il tema semmai è capire quali sono le funzioni che si vogliono dare a questi enti di area vasta. Né serve una riforma costituzionale per ridefinirle province, perché già questo sarebbe possibile tecnicamente e giuridicamente. Quindi, la domanda che ci siamo posti nell'esaminare la riforma costituzionale oggetto della discussione odierna è che cosa si sta facendo con questa riforma e a che cosa serve la riforma. La riforma sembra non avere un senso istituzionale perché non si capisce neppure quali sono le funzioni che dovrebbero essere affidate a questi enti decentrati dal punto di vista territoriale. La modifica che si intende introdurre, anche con l'emendamento del collega Zaratti, è legata a cercare di capire quali sono le finalità e a che cosa servono questi enti di decentramento, perché nella relazione illustrativa che ha accompagnato questa proposta di legge la definizione delle funzioni è totalmente mancante. Per cui si costruisce prima una scatola, che evidentemente è una scatola vuota, per infilarci poi, in un secondo tempo, delle funzioni di decentramento. Però, ripeto, non essendo state indicate nella proposta e non essendo presenti in questo momento, neppure da un punto di vista strategico, nelle intenzioni della regione Friuli-Venezia Giulia, non si capisce perché si sia costretti a fare una riforma di rango costituzionale. Tra l'altro, vorrei anche precisare che si interviene di nuovo sullo Statuto della regione Friuli-Venezia Giulia, che è una regione ad autonomia speciale, a distanza di pochissimi anni. La legge che ha riformato le province in Friuli-Venezia Giulia, sopprimendole e creando degli enti di secondo grado, è del 2016. Questo intervento, a distanza di così pochi anni, fa, nella sostanza, dei passi indietro, che evidentemente non coincidono con le esigenze di oggi del nostro territorio. Quindi, per questi motivi noi abbiamo depositato una serie di emendamenti. Sono intervenuta su questo emendamento, del collega Zaratti, anche per chiarire e dare un cappello a quello che stiamo facendo, perché, effettivamente, questa reintroduzione delle province o enti di secondo grado, chiamiamoli come vogliamo, è un tema del quale oggettivamente non riusciamo a comprendere non solo le ragioni, ma neppure le funzioni. Ed è per questo che, con alcuni emendamenti, si è cercato di chiarirle, anche se naturalmente lo facciamo in un intervento che arriva soltanto dopo la fase emendativa, il che, francamente, non determinerà in questo testo la chiarezza necessaria, visto che stiamo parlando di una riforma costituzionale, di cui mancano, a nostro avviso, anche i perimetri e il contesto.

(PD-IDP). Grazie, Presidente. Questo è un emendamento, in realtà, correttivo e anche lessicale, che però ha un senso importante. Con esso noi chiediamo di modificare il termine “intese” con le parole “d'intesa con”, anche per far capire e comprendere il senso della frase. Questo perché, effettivamente, il riferimento che viene fatto nell'articolo, così come è stato formulato, lascia delle perplessità anche rispetto al senso letterale, per cui invece che dire “intese”, noi riteniamo che si debba dire “d'intesa con”, anche perché rafforza la partecipazione democratica, mentre “intese” è un termine atecnico di cui in questa fase non comprendiamo il senso. Chiediamo, quindi, alla Sottosegretaria di valutare se non sia opportuno che il termine “intese” sia sostituito dalle parole “d'intesa con”.

## Intervento di "ZARATTI Filiberto" - "AVS"

(AVS). Grazie, signor Presidente. Voglio ringraziare la collega Serracchiani perché nel suo intervento ha focalizzato, ha messo a fuoco, l'argomento fondamentale, a mio parere, di questa modifica costituzionale dello Statuto della regione Friuli-Venezia Giulia, e del dibattito che ne consegue, con valenza generale per il nostro Paese. La questione centrale è quella delle province. Alla Camera e anche al Senato giacciono molte proposte di legge per la reintroduzione delle province nel nostro Paese. Io dico subito che noi siamo d'accordo. Siamo d'accordo perché la riforma che è stata fatta al tempo, la cosiddetta riforma Delrio, non è stata, lo dobbiamo riconoscere, efficace e coerente con la Costituzione, perché - come tutti quanti sanno, ma io lo voglio ricordare - le province sono degli enti previsti direttamente dalla nostra Costituzione. È evidente che quello che è stato fatto a seguito della riforma Delrio ha comportato una diminuzione di efficienza su alcune questioni fondamentali che riguardano la vita dei cittadini, a cominciare dalle materie di cui le province si occupavano - devo dire a macchia di leopardo, ma assai egregiamente e, comunque, meglio di adesso -, quali gli istituti scolastici superiori, la viabilità - e sappiamo da questo punto di vista che cosa ha significato la mancanza di manutenzione - e l'ambiente. Una delle questioni che hanno determinato la volontà di sopprimere le province è stata quella di abolire l'elezione diretta da parte dei cittadini degli organi che governano le province. Noi su questo non siamo d'accordo. Fino a quando esistono degli enti, seppur con una diminuzione delle funzioni e dei trasferimenti finanziari da parte dello Stato, questi devono essere scelti ed eletti direttamente dai cittadini. Questa è una questione fondamentale della democrazia per enti importanti come sono state le province. Sulla vicenda del Friuli-Venezia Giulia, il fatto che si decide di reintrodurre, seppur surrettiziamente, le province, attraverso questi enti di area vasta che, però, saranno eletti direttamente dai cittadini, è un elemento che, secondo noi, andrebbe maggiormente chiarito. Noi siamo per fare le cose per bene. Se noi vogliamo discutere, e dobbiamo discutere, sulla reintroduzione delle province, lo dobbiamo fare chiaramente. Per questo chiedo ai colleghi dei gruppi parlamentari qui presenti, da quelli di maggioranza a quelli di opposizione, di porre in discussione nelle Commissioni competenti i disegni di legge che riguardano la reintroduzione delle province. La critica che facciamo - ed è per questo che non voteremo a favore, ma ci asterremo su questo provvedimento - è che si sceglie una via trasversale, cioè quella degli enti di area vasta, i cui organi sono eletti direttamente dai cittadini, ma noi dobbiamo avere il coraggio, tutte e tutti, di affrontare il problema della reintroduzione delle province. Capisco che è un problema, ma dobbiamo ridare le funzioni e le risorse finanziarie alle province per essere al servizio delle comunità e dei comuni del nostro territorio, così come dobbiamo ridare la possibilità alle cittadine e ai cittadini di eleggersi liberamente coloro che li governeranno a livello provinciale, anche nelle aree vaste Guardate che lì ci troviamo di fronte a una cosa di palese incostituzionalità, perché nelle aree metropolitane il presidente, cioè il sindaco metropolitano, è il sindaco del capoluogo di provincia, ma quel sindaco è eletto soltanto dai cittadini della città. I cittadini dell'area metropolitana si ritrovano con un presidente, con un sindaco metropolitano, che neanche hanno eletto; questo rappresenta un'aberrazione dal punto di vista democratico. Per questo, noi ci asterremo su questi articoli che reintroducono gli enti di area vasta e, contemporaneamente, chiediamo però una discussione vera e profonda sulla questione delle province

# Esame dell'articolo 3 - A.C. 976-A

## Intervento di "BORDONALI Simona" - "LEGA" - ("Relatore per la commissione")

Grazie, Presidente. Per le proposte emendative riferite all'articolo 3 i pareri sono tutti contrari.

## Intervento di "COLUCCI Alfonso" - "M5S"

(M5S). Grazie, Presidente. Il MoVimento 5 Stelle, in Commissione Affari costituzionali, nel corso dell'esame di questo provvedimento ha presentato molti emendamenti tesi a sanare le molteplici contraddizioni e carenze del testo che oggi abbiamo all'esame, ma sono stati tutti quanti respinti. In questa sede, abbiamo in qualche modo ripresentato proposte migliorative, ma vedo che abbiamo i pareri negativi e, verosimilmente, anche queste ci saranno respinte, per cui non ci resta che denunciare, in maniera molto chiara e ferma, quelle che sono le criticità di questo testo, perché è una proposta che fallisce completamente i suoi obiettivi ed è fonte di gravi criticità. Innanzitutto, questa proposta di legge sembra ignorare le lezioni apprese dalla crisi economica del 2008. A tal proposito, ricordiamo la lettera di Jean-Claude Trichet al Presidente Berlusconi in quel periodo e le regole che vennero imposte all'Italia in quel momento. Da ciò nacque la legge Delrio, che venne promulgata nel 2014, una legge che provvide all'abolizione delle province; un'abolizione peraltro parziale, perché il dettato costituzionale non è mai stato modificato. Noi leggiamo ancora questi enti in Costituzione, quindi tale legge non ha avuto la sua piena introduzione. Ora questa proposta di legge reintroduce gli enti di area vasta ma non ne definisce, in alcun modo, né funzioni né competenze, e quindi finisce per aggiungere solo ambiguità e conflitti di competenza all'interno di un sistema che ha già dimostrato la sua capacità di rispondere e di adattarsi in modo flessibile alle esigenze territoriali. Si crea, con questa proposta di legge costituzionale, un contenitore che è vuoto di contenuti, si creano enti di area vasta senza alcuna chiarezza sul loro ruolo e sulle loro funzioni. Sarebbe stato necessario - come da noi proposto prima della loro reintroduzione - definire gli ambiti delle loro responsabilità e delle loro competenze. Non interessa cosa questi enti potranno e dovranno fare, ma piuttosto interessa alla maggioranza quante persone potranno esservi sistemate, quanti incarichi La transizione verso nuove forme di Fa davvero specie che questa maggioranza, che si è resa promotrice delle autonomie e della valorizzazione dei territori, oggi crei degli enti che si diramano sul territorio ma non ne prevede alcuna funzione, alcuna specificità; davvero si creano esclusivamente posti di potere. È quindi una proposta di legge che si contraddistingue per ambiguità e incertezza normativa, per contrasto con le dinamiche territoriali esistenti e che produce un rischio di sovrapposizione e di ridondanza tra gli enti l'uno con l'altro, che presenta gravi problemi di rappresentatività e di legittimazione nonché, naturalmente, gravi questioni di efficienza amministrativa e di costi. Noi chiediamo alla maggioranza di prendere in esame i nostri emendamenti, che hanno una funzione contenutistica e migliorativa, soprattutto, per la definizione degli ambiti e delle competenze di questi enti, a partire da questo, l'articolo aggiuntivo 3.02 che illustriamo, e a seguire, con gli ulteriori che verranno. E, in caso di mancato accoglimento dei nostri emendamenti, noi esprimiamo fin d'ora un voto chiaramente negativo alla proposta di legge

## Intervento di "GAVA Vannia" - "LEGA" - ("Membro di Governo")

. Grazie, il parere è conforme a quello espresso dalla relatrice.

## Intervento di "SERRACCHIANI Debora" - "PD-IDP"

(PD-IDP). Grazie, Presidente. Anche questo emendamento a noi sembra quanto mai opportuno e addirittura necessario, perché, per come è scritta la modifica, l'articolato che è stato presentato, si fa riferimento alla conformità ai principi della Costituzione e del presente Statuto. Noi chiediamo di sostituirlo con una precisazione puntuale che non ci sembra affatto sovrabbondante: “, nel rispetto del principio di sussidiarietà riferito agli enti di cui all'articolo 11. Sono comunque fatte salve le funzioni amministrative attribuite agli enti locali dalle leggi della Repubblica”. Questo perché, purtroppo, a noi pare che ci sia una distonia del testo, che è stato presentato e portato in quest'Aula, rispetto alle modalità di funzionamento e di coordinamento degli enti locali.

# Esame dell'articolo 4 - A.C. 976-A

## Intervento di "BORDONALI Simona" - "LEGA" - ("Relatore per la commissione")

Grazie, Presidente. Esprimo parere contrario per tutti gli emendamenti.

## Intervento di "GAVA Vannia" - "LEGA" - ("Membro di Governo")

. Parere conforme alla relatrice.

# Esame dell'articolo 5 - A.C. 976-A

## Intervento di "AURIEMMA Carmela" - "M5S"

(M5S). Grazie, Presidente. Volevamo porre la questione, il testo che noi stiamo approvando è un testo differente rispetto alla proposta che arriva dalla regione Friuli-Venezia Giulia, perché in sede referente è stato approvato un emendamento, da parte della Lega, che modifica di fatto la proposta della regione. A nostro avviso, il testo deve ritornare al vaglio della regione. È evidente che il partito che da sempre reclama l'autonomia e il rispetto per le regioni non sta, in questo momento, rispettando il Friuli-Venezia Giulia. E non lo fa neanche quando approva l'autonomia differenziata, perché con l'autonomia differenziata l'effetto è di annacquare la specialità delle regioni a statuto speciale, quindi l'ipocrisia è palese proprio anche in questo provvedimento

## Intervento di "BORDONALI Simona" - "LEGA" - ("Relatore per la commissione")

Grazie, Presidente. Il parere è contrario.

## Intervento di "CASU Andrea" - "PD-IDP"

(PD-IDP). Grazie, Presidente. Onorevoli colleghe, onorevoli colleghi, rappresentante del Governo, intervengo su questo voto particolarmente importante per rendere comprensibile a quest'Aula che cosa stiamo facendo in questo momento, procedendo su questo voto. Noi chiediamo, per lo meno, di sopprimere questo articolo, e lo chiediamo perché ci riconosciamo fortemente in alcuni principi che non sono solo formali, sono anche principi sostanziali. Ecco, questo articolo 5, così come è stato modificato, opera nella direzione di affidare a una legge regionale - legge regionale che ancora non c'è - le procedure e la disciplina per sottoporre a referendum le modifiche dello statuto. Attualmente, l'attuale statuto del Friuli-Venezia Giulia prevede invece che quella disciplina referendaria (ossia come accedere al referendum, come consentirlo) sia scritta direttamente dentro lo statuto, e questo principio non è scritto solo nello statuto del Friuli-Venezia Giulia, ma è un principio che c'è nella Costituzione italiana. Se voi sfogliate la Costituzione e arrivate all'articolo 138, quando si va a modificare la Costituzione deve essere chiaro - è scritto all'interno della Costituzione - chi e come la può modificare, e non è un caso che questo articolo sia collocato subito prima dell'articolo 139 sul limite invalicabile della forma repubblicana, perché si collega al primo articolo, a quella sovranità che appartiene al popolo che noi non possiamo spogliare. Quando c'è una Carta fondamentale, quando c'è un testo, in quel testo deve essere chiaro che, se si modificano le regole fondamentali, l'atto più importante, a quel punto i cittadini devono sapere come e in quali condizioni vengono interpellati. Se invece si rimanda a una legge, quello che si vuole fare è altro: si vuole rendere sempre più semplice la modifica, sempre più semplice il cambiamento, sempre più semplice l'evoluzione e non capire quando, come e se i cittadini possono avere il diritto e la possibilità di esprimersi. Ora, noi capiamo che c'è una ragione politica, l'abbiamo contrastata, ma vi abbiamo chiesto: affrontatela a viso aperto. Se tutta la modifica di questo statuto vi è indispensabile perché avete il tema politico di riuscire a garantire il terzo mandato al presidente Fedriga, fate una politica a viso aperto. Non nascondete addirittura il referendum confermativo richiamando la legge regionale, stabilendo un meccanismo che, in realtà, rende ancora più incomprensibile ai cittadini del Friuli come possano incidere nel momento in cui vengono modificate costantemente le regole del gioco. State infatti facendo modifiche che non servono per raggiungere gli obiettivi che dichiarate, perché gli obiettivi che dichiarate sono raggiungibili già con lo statuto vigente. Quello che state facendo è, ad esempio, nascondere le modalità per avere il referendum all'interno di una legge. Da questo punto di vista, la nostra è una richiesta politica. Personalmente, lo dico anche in questa sede, il presidente Fedriga, come coordinatore della Conferenza delle regioni, sta prendendo posizioni importanti, ad esempio sul tema del trasporto pubblico locale, chiedendo un miliardo e 700 milioni di euro in più di investimenti al Governo, perché la crisi del trasporto pubblico locale è una grave responsabilità di questo Governo, sta facendo cose utili. Si può discutere di tutto, noi abbiamo posizioni diverse, ma almeno sulle regole del gioco, almeno sul fatto che i cittadini devono sapere come si accede al referendum quando viene modificato un testo fondamentale com'è questo statuto per il Friuli-Venezia Giulia, fermatevi, votate questo emendamento. Non abbassiamo a una legge regionale, tutta da definire, quello che è un criterio, il principio cardine di sapere quando e come anche i cittadini del Friuli devono potersi esprimere nei confronti di quello che state facendo.

## Intervento di "COLUCCI Alfonso" - "M5S"

(M5S). Grazie, Presidente. Proseguo, in qualche modo, il mio precedente intervento per denunciare un vizio di legittimità costituzionale di questo provvedimento, un vizio di legittimità proprio nella parte in cui, introducendo questi enti di area vasta, va a confliggere con le prescrizioni contenute nella legge Delrio, che, per univoco orientamento della Corte costituzionale, è una legge costituzionalizzata ormai, quindi una legge di rango costituzionale in quanto organizzativa. Qual è il tema che noi andiamo a denunciare? In particolare, la questione di costituzionalità riguarda specificamente la previsione dell'elezione diretta degli organi degli enti di area vasta che si propone con questo disegno di legge. È una disposizione, l'elezione diretta, che confligge con il quadro normativo e giurisprudenziale esistente sia a livello nazionale, in particolare nelle disposizioni della legge Delrio, che ricordavo, la legge n. 56 del 2014, sia con la giurisprudenza della nostra Corte costituzionale. La legge Delrio, che, ricordo, è il frutto di quel periodo di crisi del 2008, quindi consegue direttamente alla necessità di contrarre e di ridurre la spesa pubblica - il valore costituzionale del bilancio, della correttezza del bilancio, dell'equilibrio del bilancio venne inserito proprio allora, quindi, sono prescrizioni costituzionali -, ha stabilito che il meccanismo di elezione indiretta per gli organi di governo delle province e delle città metropolitane, che prevede che i presidenti e i consigli siano eletti non direttamente dai cittadini, ma dai consiglieri comunali o dai sindaci del territorio di competenza, elezioni di secondo livello, è ormai costituzionalizzato, ed espressamente prevede che tali disposizioni si applichino anche alla regione Friuli-Venezia Giulia, nel rispetto della sua autonomia statutaria. E lo stesso Servizio studi della Camera, nel Ed è su tale base che la Corte costituzionale è già intervenuta, e mi riferisco a una precedente sentenza, dichiarando l'illegittimità costituzionale della legge regionale siciliana, la legge n. 17 del 2017, nella parte in cui prevedeva l'elezione diretta del presidente del libero Consorzio comunale, nonché del sindaco e del consiglio metropolitano. Quindi, questa proposta di legge si qualifica come costituzionalmente illegittima nella parte dell'elezione diretta degli organi intermedi

## Intervento di "GAVA Vannia" - "LEGA" - ("Membro di Governo")

. Parere conforme alla relatrice.

## Intervento di "SERRACCHIANI Debora" - "PD-IDP"

(PD-IDP). Grazie, Presidente, ringrazio l'onorevole Casu dell'intervento. Lo voglio dire ai colleghi di maggioranza, che, magari, pensano che questa modifica dello statuto del Friuli-Venezia Giulia interessi soltanto il Friuli-Venezia Giulia: in realtà non è così. Lo dico ai colleghi del Veneto, ad esempio, che hanno un presidente che, quando scadrà il secondo mandato, anzi, in realtà ne ha fatto più di uno, ma insomma vorrebbe magari fare il terzo consecutivo. C'è chi si sta già attrezzando per farlo e magari apre la porta a poterlo fare anche nelle regioni a statuto ordinario, perché, rispetto a quello che diceva il collega Casu, aggiungo che questo articolo è stato inserito in sede di Commissione ed è stato accompagnato, a livello locale, dall'annuncio della modifica anche della legge elettorale, per cui si apre alla possibilità di fare il terzo mandato, si apre alla modifica della legge elettorale, che eliminerà il limite dei mandati, le incompatibilità e le ineleggibilità. Vi voglio avvertire che, se volete, la strada è tracciata verso il terzo mandato. Chissà perché, in precedenza, questo non sia stato dato.

# Esame dell'articolo 6 - A.C. 976-A

## Intervento di "BORDONALI Simona" - "LEGA" - ("Relatore per la commissione")

Il parere è contrario.

## Intervento di "GAVA Vannia" - "LEGA" - ("Membro di Governo")

. Il parere è conforme alla relatrice.

# Esame dell'articolo 7 - A.C. 976-A

## Intervento di "BORDONALI Simona" - "LEGA" - ("Relatore per la commissione")

Il parere è contrario.

## Intervento di "GAVA Vannia" - "LEGA" - ("Membro di Governo")

. Il parere è conforme alla relatrice.

# Esame dell'articolo 8 - A.C. 976-A

## Intervento di "AURIEMMA Carmela" - "M5S"

(M5S). Grazie, Presidente. Il fatto che si voglia, in questo momento, determinare l'apertura di posizioni politiche da coprire sa da cosa si evince? Dal fatto che, in questo momento, al Senato c'è una riforma sulle province. Ebbene, tutte le questioni che vengono poste, più o meno legittime, più o meno nel merito, dovrebbero essere affrontate in maniera unitaria in quella riforma: avrebbe senso un dibattito su ciò che va e su ciò che non va. Io sono stata consigliera comunale, so bene cosa non va della provincia, ma la questione delle risorse è fondamentale, perché anche creando dei corpi intermedi che non hanno risorse, mi dite come si fa a dare risposte ai cittadini? La discussione doveva essere fatta, in modo pieno e veramente approfondito, con la riforma che è al Senato. Invece, in questo momento, acceleriamo una riforma che riguarda solo il Friuli-Venezia Giulia, perché, probabilmente, a momenti, ci saranno le elezioni e creeremo le posizioni con cui dovremo accontentare gli amici degli amici. Questo è il punto

(M5S). Grazie, Presidente. Come ha ben precisato il collega Colucci, c'è un'evidente violazione della norma costituzionale. L'atto, che ci accingiamo a votare, ha un evidente vizio. Allora, lo diciamo come l'abbiamo detto, quando è stato approvato l'accordo sull'Albania: non è che poi, fra qualche mese, quando i giudici inizieranno a smascherare la vostra ignoranza costituzionale , il fatto che non conoscete la gerarchia delle fonti, inizierete di nuovo con la filastrocca che la magistratura vuole intervenire e fare politica? La verità è che voi non rispettate le procedure costituzionali, non avete conoscenza, ignorate le procedure costituzionali e, ahimè, dovete essere corretti da questo punto di vista

## Intervento di "BENZONI Fabrizio" - "AZ-PER-RE"

(AZ-PER-RE). Grazie, Presidente. Cercherò, se possibile, di uscire dal populismo e di fare un ragionamento un po' più sensato, perché chiunque abbia un collegamento con il territorio sa cosa sta accadendo oggi

## Intervento di "BORDONALI Simona" - "LEGA" - ("Relatore per la commissione")

Il parere è contrario su tutti gli emendamenti.

. Grazie, Presidente. Parere contrario.

## Intervento di "CAPPELLETTI Enrico" - "M5S"

(M5S). Grazie, Presidente. Il problema principale delle province o degli enti di area vasta, lo sappiamo tutti, è un problema di risorse che sono state tagliate negli ultimi anni e che state tagliando anche adesso da ciò che si viene a sapere della legge di bilancio . Abbiamo un problema di risorse e che cosa facciamo? Le tagliamo e, in parte, le utilizziamo per pagare gli stipendi dei politici che devono essere eletti. È questa la soluzione? Cioè, per far funzionare un ente che non funziona perché non ha risorse, ci mettiamo dei politici che drenano ulteriori risorse per far funzionare quell'ente ? La volontà dei cittadini si è già espressa, anche qui, alla Camera dei deputati, e in Senato, con il referendum, con il taglio dei parlamentari, e voi cosa state facendo? Siccome avete perso dei seggi…

## Intervento di "COLUCCI Alfonso" - "M5S"

(M5S). Grazie, Presidente. Qui non si tratta di difendere il sistema attuale, si tratta di evitare che questi contenitori privi di contenuto si traducano, per il bilancio della regione Friuli-Venezia Giulia, in una grave e seria ipoteca sul suo bilancio. Qui ci sono appostazioni di spesa che conseguono alla costituzione di questi enti senza aver definito cosa faranno questi enti. Si parte dal soggetto senza definire l'oggetto, invece bisognerebbe prima dire cosa fanno, poi chi lo fa e, quindi, stanziare le relative risorse. Voi state ipotecando il bilancio del Friuli-Venezia Giulia in maniera grave

(M5S). Grazie, Presidente. Mi rivolgo agli autonomisti della domenica, quelli che hanno valorizzato i territori in questa…

(M5S). Grazie, Presidente. Pensavo che fosse un intervento sul Regolamento…

## Intervento di "CUPERLO Gianni" - "PD-IDP"

(PD-IDP). Grazie, Presidente. Da tempo, come legislatori, noi siamo di fronte a un problema duplice: da un lato, come distribuire funzioni, poteri, risorse finanziarie e anche umane per fronteggiare in modo efficace, e direi anche in chiave di vera sussidiarietà, le esigenze di governo che in passato venivano distribuite tra diversi enti e livelli istituzionali, e, dall'altro lato, legato a questo, il secondo problema è come riuscire a garantire - mi rivolgo ai colleghi della maggioranza - un principio di rappresentanza per territori, anche vasti, che una serie di riforme, dall'intervento sulle province alle leggi elettorali per Camera e Senato, fino al taglio dei parlamentari, hanno lasciato privi di riferimenti istituzionali articolati ai vari livelli. Ora, colleghi, da parte nostra, come è stato già detto bene dai miei colleghi, esiste una piena disponibilità a riflettere sulle soluzioni migliori per colmare le lacune di questi anni e la stessa legge regionale, varata a suo tempo nel Friuli-Venezia Giulia dalla giunta Serracchiani, si era posta il tema con un riassetto di deleghe e di funzioni, che prevedeva l'istituzione delle unioni territoriali intercomunali, cioè enti intermedi di coordinamento tra più comuni, con competenze dirette, tra le altre materie, sulla manutenzione stradale e sulla gestione del personale. La nostra contrarietà a questa proposta della maggioranza non deriva, quindi - vorrei che fosse chiaro questo punto -, da una posizione contraria, in via pregiudiziale, all'introduzione di nuovi enti di area vasta, esigenza che, ripeto, abbiamo sperimentato noi, per primi, con qualche successo. La contrarietà è motivata - l'ha detto bene il collega Fornaro, qualche minuto fa e l'ha spiegato la collega Serracchiani - dalla scelta, per noi davvero irricevibile, di capovolgere la logica che dovrebbe sostenere qualunque riforma ispirata all'esigenza di un giusto decentramento e quella logica non può però che muovere da una premessa: stabilire, prima, le funzioni, i poteri, i ruoli e le risorse, ripeto, anche finanziarie e umane, dal momento che oggi le province sono poco più che scatole vuote, che si intendono delegare. Mentre ribaltare questa logica e prendere le mosse dal ritorno all'elezione diretta degli enti intermedi, rinviando, come fate, a una legge regionale successiva, l'indicazione di funzioni, poteri e risorse, determina unicamente il rischio di alimentare una confusione o sovrapposizione di competenze, assieme a una moltiplicazione di posti e poltrone slegata dalla chiarezza sull'indirizzo di una strategia. Quindi, non ha nulla a che vedere con l'appello al diritto alla rappresentanza, alla partecipazione elettorale dei cittadini. Il rischio è di creare un'ennesima logica di scatole vuote dove i cittadini non si sentirebbero assolutamente coinvolti, né rappresentati. Se volete insistere su questa strada, troverete in noi un'opposizione ferma, lo ripeto, non pregiudizialmente ostile a discutere nel merito, ma assolutamente contraria a scorciatoie che vanno nella direzione opposta agli obiettivi e ai traguardi che si intendono perseguire

## Intervento di "DE MONTE Isabella" - "FI-PPE"

(FI-PPE). Grazie, Presidente. Decido di intervenire dopo aver sentito alcune considerazioni che mi sembrano un po' delle scuse per non approvare questo provvedimento, piuttosto che trovare dei fondamenti veri e propri. In realtà, vorrei sottolineare due cose: innanzitutto il fatto che ci sia un'elettività diretta non capisco quale problema rappresenti, visto che dare voce ai cittadini dovrebbe essere una cosa alla quale noi teniamo tutti, quindi tornare a questo è un valore, non è un disvalore. Secondo aspetto: dobbiamo anche tenere conto della realtà di fatto, perché chi conosce la realtà del Friuli-Venezia Giulia - ma penso che questo valga anche per le altre regioni - sa che i sindaci, oltre a fare quello che fanno, e mi sembra anche molto gravoso, devono fare anche gli amministratori di enti di area vasta. Quindi, devono occuparsi, nel loro tempo, di tante cose, alle quali si aggiunge un elemento - poi lo richiamerò anche nella mia dichiarazione di voto -, e cioè che in tutti questi anni dalla soppressione delle province si è verificata una sorta di idrovora verso l'alto. Il personale delle province non è andato nei comuni, è andato in regione, che è diventato un ente elefantiaco amministrativo e ha perso quella funzione che, invece, deve avere, cioè una funzione legislativa e programmatoria. Allora, dobbiamo anche dire che, se un errore è stato fatto, dobbiamo anche riconoscerlo, dobbiamo dire che quello che non funziona non funziona. Questo è il vero senso della spesa pubblica. E poi non pensiamo che il fatto di avere soppresso le province abbia eliminato i costi, affatto, perché a queste si sono sostituiti degli enti che comunque hanno un costo di personale, di personale direttivo, eccetera. Quindi, in realtà, il problema non è stato affatto risolto. Quello che noi possiamo fare realmente, se non vogliamo fare coloro che sono chiusi nei palazzi senza sentire i problemi che ci sono realmente nella quotidianità, è dire che, se abbiamo fatto un passo eccessivo, anche in buona fede se vogliamo, è stato un errore sbagliato e dobbiamo rimediare e tornare a quegli enti che sono prossimi ai cittadini e che danno efficienza nella risoluzione dei problemi

## Intervento di "FARAONE Davide" - "IV-C-RE"

(IV-C-RE). Presidente, io ho sentito il collega Loperfido intervenire e farci un po' una lezione sul motivo e sulle ragioni per cui va votata una riforma che ripristini le province così come le avevamo pensate per tanti anni, prima della riforma Delrio. Però, onorevole Loperfido, una domanda a me sorge spontanea, dato che voi siete qui, in questo Parlamento, in maggioranza, da due anni e avete pure festeggiato che siete in maggioranza e che avete la possibilità di fare tutte le riforme che volete. Io chiedo all'onorevole Loperfido, visto che c'è tutta questa enfasi e questa voglia di dire: quanto sarebbe bello se ripristinassimo le province, perché la mette in campo soltanto per il Friuli-Venezia Giulia e non ha presentato in questi due anni una proposta di riforma (anzi, è stata presentata una proposta di riforma, ma non si è mossa di un millimetro). Per cui, io chiedo il perché di questa distonia fra quello che si dice, enfatizzando la necessità di ridare il potere ai cittadini col voto e con l'elezione diretta, e poi, invece, la totale apatia, perché non si è mossa di un centimetro una riforma complessiva e si trova tutta questa voglia di fare soltanto per il Friuli-Venezia Giulia. Questo è quello che chiedo all'onorevole Loperfido. Quello che chiedo, invece, all'onorevole Zaratti riguarda l'elezione diretta. Figuriamoci se noi siamo a favore dell'elezione diretta e della responsabilità da parte di chi è classe dirigente nel governare i processi politici. Io, però, se dovessi spingere questo ragionamento all'ennesima potenza, potrei dire all'onorevole Zaratti: il premierato; parliamone. Perché il tema della responsabilità diretta da parte dei cittadini nello scegliere chi amministra vale per l'elezione diretta del presidente della provincia e non può valere per chi governa il Paese? Per cui, a me sembra che ci sia un po' una follia in questo dibattito sulle province soltanto di una piccolissima porzione del nostro Paese. Sarebbe molto più sensato se affrontassimo il tema con una proposta organica, che dalla maggioranza, però, non arriva e latita. Lì potremmo vedere cosa ha funzionato e cosa no di quella riforma, ma ora c'è questa volontà ideologica di ripristinare quello che quando c'era dicevamo che non funzionava, per cui c'è stata la necessità della riforma perché non funzionavano le province. Non è che ci siamo inventati una riforma perché tutti dicevamo: che bello, quanto funzionano bene le province. Tutti, allora, dicevano - tant'è vero che ci fu un dibattito anche nel Paese circa il consenso su quella riforma lì - che non funzionava quel sistema e che andava modificato. Per cui, sarebbe utile che la maggioranza ci presentasse una proposta organica e che l'opposizione avesse una coerenza circa la responsabilità data ai cittadini quando si governa, che va data sempre e non soltanto in alcuni casi

## Intervento di "FORNARO Federico" - "PD-IDP"

(PD-IDP). Signor Presidente, colleghi, io credo che però dobbiamo ripristinare un principio di realtà: non stiamo discutendo della riforma delle province; stiamo discutendo di una modifica alla legge costituzionale sul Friuli e la logica con la quale noi ci siamo opposti in Friuli e ci opponiamo sul livello nazionale non è - lo ripeto: non è! - in linea di principio il ritorno all'elezione diretta. Noi siamo, però, per fare le cose serie. Le cose serie significano, in estrema sintesi e avendo solo un minuto, la questione delle risorse, posto che manca un miliardo per finanziare le funzioni, decidendo, appunto, quali sono le risorse, le funzioni, il personale e poi l'elezione diretta. Non si può fare il percorso all'inverso , perché altrimenti si prendono in giro i cittadini e con l'elezione diretta si costruiscono delle aspettative che poi, nella realtà dei fatti, non si è in grado di assolvere e, pertanto, diventerebbe una presa in giro. Questa è una posizione di chiarezza. Non stiamo discutendo del ritorno o del superamento della riforma Delrio. Quando arriveremo in Parlamento avremo le nostre proposte, ma vogliamo che le cose siano fatte seriamente

(PD-IDP). Presidente, intervengo sull'ordine dei lavori. Mi pare che il collega Giachetti abbia formulato una proposta, quindi, siamo nella fase di un intervento a favore e uno contro?

## Intervento di "GAVA Vannia" - "LEGA" - ("Membro di Governo")

. Parere conforme alla relatrice.

. Parere conforme.

## Intervento di "GIACHETTI Roberto" - "IV-C-RE"

(IV-C-RE). Signor Presidente, non ho seguito il provvedimento in Commissione, quindi, ho cercato di farmi un convincimento sulla base degli interventi che ho ascoltato. Vorrei non entrare nel merito di ragionamenti, riconoscendomi molto nelle questioni che ha posto l'onorevole Marattin, però, le pongo la seguente questione, che, per quanto ci riguarda, avrà anche una richiesta formale. Lasciamo perdere la polemica sul fatto che si faccia un provvedimento sull'autonomia differenziata e poi, nell'incedere dei provvedimenti che ci sono in mezzo, ci si comporti in maniera esattamente opposta. Tuttavia, da quello che ho compreso dall'onorevole Colucci e, quindi, conoscendo la serietà del collega - immagino che non se lo sia inventato -, noi, in realtà, stiamo andando in contraddizione con tutta una serie di precedenti, e mi affido ai magici uffici della Camera che, i precedenti, ce li portano ogni volta, come forma quasi intangibile della legalità delle nostre adunate e dei nostri lavori. L'onorevole Colucci ha messo in evidenza che, non solo su materie che riguardavano le regioni e le regioni a statuto speciale, ma in particolare, se non ho capito male, sulla stessa regione Friuli-Venezia Giulia, in passato è accaduto che, quando la Commissione si è trovata ad esaminare proposte della Commissione, modificandole durante l'iter in Commissione, non so se, dal punto di vista della netta richiesta regolamentare, forse no, ma da un punto di vista procedurale e anche di opportunità politica e di rapporti istituzionali, i testi sono stati rinviati alla Commissione proponente, affinché ne prendesse conoscenza e desse un parere e, poi, sono stati portati in Aula. Non so perché questo non sia accaduto. Lo ripeto: mi è chiaro che non sia una forma regolamentare, però, è sicuramente dentro una prassi che, quantomeno, c'è stata in passato. Non capisco perché… Sta parlando con me, Presidente?

## Intervento di "GIRELLI Gian Antonio" - "PD-IDP"

(PD-IDP). Grazie, Presidente. Solo per ricordare a me stesso, ma anche a molti che sono intervenuti in quest'Aula, che l'abolizione delle province era nel programma elettorale di tutte le coalizioni, anche del centrodestra e anche di chi adesso va a denunciare l'abolizione delle province stesse , perché l'ha proposto la Lega, l'ha proposto chi allora era l'attuale Fratelli d'Italia, Forza Italia e tutto il resto. Il problema è che eravamo nel periodo in cui c'era la demagogia, in cui si attaccava la casta, in cui si diceva che tutto quello che era istituzione andava demolito. Ora non cadiamo nella demagogia contraria, in cui invochiamo un populismo. Facciamo un percorso serio. L'onorevole Fornaro lo ha detto molto bene: prima si ragiona su competenze e su risorse, perché - vorrei ricordare anche a tutti - abbiamo appena approvato una riforma Calderoli che è tutto meno che il riconoscimento delle autonomie vere

## Intervento di "IARIA Antonino" - "M5S"

(M5S). Grazie, Presidente. Questo dibattito sulle province si fa sempre in maniera sbagliata, perché è facile dire che le province servono o non servono, portando, però, l'esempio di una legge che è completamente fuori contesto. Infatti, voi non state discutendo - come ha detto bene la mia collega - sullo sviluppo eventuale delle città metropolitane e delle province. Io sono stato consigliere metropolitano, conosco le difficoltà, ma le difficoltà erano legate alle risorse, come ha detto bene il collega Cappelletti. Quindi, torniamo a quel punto. Vogliamo affrontare questo argomento? Vogliamo tornare indietro su alcune nostre posizioni? Io sono anche d'accordo - lo dico a titolo personale - a tornare indietro su alcune posizioni riguardo all'utilità o meno di questi enti di area vasta, ma, fatto così come lo fate voi, è semplicemente la solita fuffa elettorale, la solita marchetta, la solita cosa per dire che avete risolto un problema, quando ne avete creato un altro

## Intervento di "LOPERFIDO Emanuele" - "FDI"

(FDI). Sono abituato, Presidente. Presidente, vede, la riforma che venne fatta venne realizzata per cercare di correre un po' dietro a quel fenomeno del populismo e dell'antipolitica, per cui bisognava, comunque, avere un cadavere politico da mostrare alla popolazione. Ebbene, il Friuli-Venezia Giulia, tra l'altro, ebbe, anche grazie al suo statuto, chi corse subito per far veramente cancellare dallo statuto della nostra regione a statuto speciale la parola province e questo accadde. Era una riforma che doveva essere basata su maggiore efficienza e riduzione dei costi, però con questa riforma non si ebbe né maggiore efficienza né riduzione dei costi e soprattutto la parte democratica, che delle volte a qualcuno pare importante e altre volte meno, venne totalmente cancellata. Infatti, con la costituzione degli enti intermedi o degli enti di area vasta - oggi si chiamano EDR, enti di decentramento, ma potete chiamarli come volete - accade una cosa: i sindaci, eletti dal popolo, eletti democraticamente, devono andare col cappello in mano da chi nomina i vari dirigenti di questi enti intermedi, quando invece avevamo visto - e non soltanto in Friuli-Venezia Giulia - come i casi di efficiente funzionamento delle province fossero veramente casi di elevato modello di democrazia efficiente ed efficace, dove la politica dava delle risposte ai cittadini. Siccome la politica deve dare risposte ai cittadini, altrimenti aumenta l'antipolitica, ecco allora che forse questo è veramente un passo importante della politica, con la “P” maiuscola, che riconosce un errore fatto e, invece di continuare a insistere, si riapre ai cittadini, i quali hanno visto anche nei programmi elettorali che volevamo ripristinare le province e ci hanno votato anche per quello Quindi, benissimo il fatto di vederlo come ente di primo grado, benissimo il fatto di voler ripristinare la possibilità di eleggere il presidente della provincia e il consiglio provinciale, anche perché la regione Friuli-Venezia Giulia, che è una regione a statuto speciale, ha tutte le competenze per andare a delineare quelle che saranno le deleghe e le competenze della provincia, per cercare di andare nell'ottica di essere un ente di programmazione, un ente di area vasta in grado di venire incontro a quei problemi che hanno tutti i nostri singoli comuni e non guardo soltanto al Friuli-Venezia Giulia, ma a tutti i nostri comuni d'Italia, i quali senza un organo intermedio hanno veramente grosse difficoltà ad affrontare la questione della manutenzione delle strade e delle scuole. Pensate soltanto che per la manutenzione delle strade le regioni, che devono andare a fare la manutenzione, devono fare un bando europeo, quando, invece, non si può assolutamente perdere tutto quel tempo, perché i cittadini ti chiedono risposte immediate. Ecco perché noi, con la politica, cerchiamo di dare risposte ai cittadini Guardi, Presidente, che è proprio l'inverso - e concludo - perché noi non vogliamo ripristinare le province per dare i posti. Non è questa la nostra concezione della democrazia; forse era la concezione di chi ha voluto abolire le province, che voleva dare dei posti a qualcuno Questa è una dimostrazione di democrazia e la regione Friuli-Venezia Giulia, grazie a questo Parlamento, dimostrerà di saper riempire con competenze quelle che sono le esigenze di un territorio che, finalmente, potrà governare senza aumento di costi, con efficacia e facendo in modo che la politica dia risposte ai cittadini

## Intervento di "MARATTIN Luigi" - "MISTO"

(MISTO). Grazie, Presidente. Sulla base di quello che dicevano sia l'onorevole Fornaro che l'onorevole Faraone, il problema vero è che se voi intraprendete questo percorso su una regione, ancorché a statuto speciale, diventa difficile non farlo anche per le regioni a statuto ordinario. Perché è impantanato il disegno di legge di ripristino delle elezioni dirette nelle regioni a statuto ordinario? Per un semplicissimo motivo: che oggi, se partite con quella, dovete fare eleggere uno che ha solo due funzioni, strade e scuole. Prima bisogna ridare alle province le funzioni che nel, frattempo, sono state delegate a regioni e comuni. Per ridare quelle funzioni servono i soldi, perché non convincerete mai una regione a ridare i soldi che ha avuto in funzione di una materia trasferita. I soldi per fare questa cosa non ce li avete: è per quello che è stato bloccato quel disegno di legge. Quindi, pensateci bene prima di rimettere un principio in una regione, creando l'aspettativa nelle altre regioni, quando per invertire quel percorso serve un finanziamento cospicuo per riassegnare a quelle province quelle deleghe che giustificherebbero un'elezione diretta. Altrimenti, vai a fare l'elezione diretta di uno che formalmente ha soltanto due funzioni, ancorché importanti, come strade e scuole, ma che non giustificherebbero una riforma di quella portata lì. Era solo per ricordare che alla fine, gira e rigira, torni sempre sui soldi e non si può far finta che il discorso dei soldi non esista, anche se a tanti piacerebbe

## Intervento di "PELLICINI Andrea" - "FDI"

(FDI). Sì, Presidente, velocissimo. Ho sentito l'intervento dell'onorevole Zaratti e lo sposo in pieno. Quello che ha detto l'onorevole Marattin è vero, oggi le province amministrano in gran parte risorse che riguardano le scuole, gli istituti secondari superiori e le strade, la viabilità provinciale, ma queste risorse anche ai tempi - ho fatto l'amministratore provinciale per 8 anni - rappresentavano il 70 per cento almeno del bilancio delle province. Però queste province venivano amministrate con il voto diretto dei cittadini, erano i cittadini a decidere su quali scuole andare ad investire, su quale strada andare ad investire. Non può essere un gruppo di sindaci. Abbiamo votato, in provincia di Varese, il 29 settembre: 800.000 cittadini non sapevano che in quella data ci fossero le elezioni provinciali, è una cosa scandalosa questa. I cittadini devono tornare protagonisti della vita di questi enti

## Intervento di "PIZZIMENTI Graziano" - "LEGA"

(LEGA). Grazie, Presidente. Siccome questo argomento è venuto fuori da più parti, ho fatto una ricerca e ho trovato che il 14 maggio il consiglio regionale ha espresso parere favorevole sulle proposte emendative approvate dalla Commissione affari costituzionali inerenti alla proposta di legge in questione. Quindi, c'è stata un'approvazione da parte del consiglio regionale di quanto arrivato da Roma sotto forma di emendamento

## Intervento di "SERRACCHIANI Debora" - "PD-IDP"

(PD-IDP). Scusi il ritardo; pensavo intervenisse il collega Colucci che è per primo. Ripeto in parte quello che ho già detto: qui il punto non è essere d'accordo oppure no a che esistano degli enti intermedi tra i comuni e le regioni; qui il punto è se ha senso che in Friuli-Venezia Giulia, che è una regione di poco più di 1.100.000 abitanti, un po' meno della provincia di Brescia, abbia senso reinserire le province così come erano conosciute, ma soprattutto ci si domanda se abbia senso oppure no che avvenga attraverso una riforma costituzionale. Vede, Presidente, già oggi esistono enti intermedi di area vasta in Friuli-Venezia Giulia e già oggi quegli enti intermedi di area vasta hanno funzioni e potrebbero averne ancora di più; possono avere dipendenti, possono avere tutto quello che vogliono e avere anche ulteriori funzioni da parte dell'ente regionale. C'è una cosa, però, che prevede questa riforma costituzionale: non si accontenta che quegli enti di decentramento regionale siano enti di secondo grado ma inserisce l'elezione diretta, punto. Inserisce l'elezione diretta: quindi, li potremmo chiamare enti di area vasta, unioni territoriali intercomunali o EDR, come si chiamano adesso, cioè enti di decentramento regionale. Il punto è che si sta reintroducendo l'elezione diretta. Ora io capisco che si vogliano dare dei posti a chi, in questo momento, ritiene che quei posti devono essere occupati da una certa politica, ma voglio anche precisare che si può fare lo stesso pur prevedendo degli enti di secondo grado e, addirittura, prevedendo in capo ai soggetti che svolgono funzioni di secondo grado anche delle indennità, se il problema fosse quello. Il punto è che l'elezione diretta comporterà, di nuovo, quei costi che gravano sui cittadini, che, tra l'altro, in modo unanime si sono tolti in Friuli-Venezia Giulia, perché vorrei che questo fosse chiaro. Mentre questa proposta proviene dal consiglio regionale del Friuli-Venezia Giulia con una votazione della sola maggioranza politica, in precedenza, quando sono state eliminate le province, quella riforma costituzionale è stata votata all'unanimità sia in consiglio regionale del Friuli-Venezia Giulia sia in queste Aule parlamentari. Adesso si torna indietro ma non perché non esistono enti intermedi, che esistono, ci sono fisicamente, ma perché si vuole tornare all'elezione diretta per dare la garanzia a qualcuno di occupare quei posti, per aumentare i costi per i cittadini e per non dare nulla in più a quello che serve oggi ai cittadini. Fatemelo dire, per cortesia: non è una questione di democrazia; è una questione di costi e di spazio politico che si vuole prendere

## Intervento di "TESTA Guerino" - "FDI"

(FDI). Grazie, Presidente. Buongiorno a lei. Io sarò veramente telegrafico. Ritengo e posso dire, anche da testimone oculare, essendo stato - e vedo anche altri colleghi presenti - presidente della provincia di Pescara con elezione diretta dal 2009 al 2014, che in quegli anni è andato avanti un impazzimento generale. Penso che la riforma Delrio sia stata la riforma peggiore dell'ultimo dopoguerra , avendo messo in ginocchio interi territori. Penso, inoltre, che questa riforma che stiamo votando sia una riforma giusta, una riforma che darà pure la stura per riprendere seriamente la riforma delle province in tutta Italia con un'elezione diretta, perché riteniamo che le province siano sempre di più, forse a volte anche più delle regioni, il punto centrale per la gestione del territorio di area vasta. Quindi, spero che in questa votazione non ci sia spazio per la demagogia e per alcune stupidaggini che sono state dette, perché qui non si parla di dare il posto agli amici degli amici, ma solo di ripristinare il linguaggio della verità e della serietà, ridando quindi la possibilità ai cittadini di votare direttamente i propri rappresentanti

## Intervento di "URZI' Alessandro" - "FDI"

(FDI). Grazie, Presidente. Io, seguendo il dibattito, scorgo una scarsa cultura e conoscenza delle autonomie speciali, perché la proposta nasce da una richiesta della regione autonoma del Friuli-Venezia Giulia, che vive una sua condizione di autonomia speciale riconosciuta che le permette proprio esattamente questo tipo di percorso, nell'ambito di una ridistribuzione delle risorse interne alla regione autonoma del Friuli-Venezia Giulia con un'attribuzione di responsabilità e compiti. Invece, si confondono i piani, Presidente, e oggi non si è aperta la discussione - benché sia utile aprirla, come ci ha ricordato anche il collega Testa - sulla reintroduzione delle province, perché se ne parlerà nel momento in cui il provvedimento approderà in quest'Aula. Si è aperta una discussione sulla richiesta della regione autonoma del Friuli-Venezia Giulia di percorrere questo sentiero. È una prerogativa, Presidente, delle autonomie speciali. Presidente, considerato anche che sono stati presentati numerosissimi emendamenti da parte della sinistra, invito la sinistra a parlare lo stesso linguaggio tanto nei territori come in Parlamento

## Intervento di "ZARATTI Filiberto" - "AVS"

(AVS). Grazie, signor Presidente. Auspico intanto una discussione pacata e che non ci riporti a utilizzare terminologie che sono state usate qualche anno fa e che hanno determinato anche una diminuzione vera dell'efficienza e della capacità democratica delle istituzioni. Faccio un esempio: si è pensato di ridurre i costi della politica riducendo il numero dei consiglieri comunali, ma noi adesso abbiamo consigli comunali a cui non si accede neanche se si prende l'8 per cento dei voti. Questa sì che è una rivoluzione della democrazia: attraverso la riduzione del numero dei rappresentanti dei cittadini soprattutto ai livelli più bassi, si è diminuita la capacità della democrazia di esprimere idee, di portare un contributo alla propria comunità. Qual è stato il risparmio? Cento euro all'anno per consigliere comunale? Perché quel lavoro si fa in modo volontario. Noi siamo, intanto, per ripristinare gli spazi di democrazia del nostro Paese. Sulla vicenda delle province, mi dispiace ascoltare che la questione sia legata ai posti, ma la situazione attuale è che ci sono i sindaci che sono, contemporaneamente, elettori ed eleggibili per i ruoli in consiglio provinciale. Quella sì che è una casta, perché prendiamo 100 persone che, tra loro, decidono chi fa il presidente, chi fa il vice presidente, chi fa il delegato, e via dicendo Lo dicevo anche prima: nelle aree metropolitane è ancora peggio. Faccio l'esempio dell'area metropolitana di Roma. Il sindaco dell'area metropolitana di Roma è il sindaco di Roma, ma gli 1,5 milioni di cittadini che vivono nella provincia di Roma hanno eletto quel sindaco? No, si trovano governati da una persona stimabilissima - non è quello il punto - che, però, non ha avuto il consenso di quei cittadini. Ovviamente quel sindaco farà l'interesse della sua città. Come si può pensare che tutto ciò sia costituzionale? La democrazia costa. Quanto costa, in questo caso, nelle province? Poco, sono pochi spiccioli che permettono, però, di fare una cosa: di fare in modo che tutti gli enti che governano siano rappresentati dai rappresentanti eletti dai cittadini e dalle cittadine, perché la differenza tra adesso e prima è semplicemente una. Non sono sparite le province. Io capirei se, a un certo punto, questo ente intermedio fosse stato completamente abolito, ma quell'abolizione è stata bocciata dai cittadini quando è stata bocciata la riforma costituzionale, proposta da Renzi al tempo, che prevedeva l'eliminazione delle province. La coerenza costituzionale della legge Delrio, secondo me, non c'è, mi dispiace dirlo, perché, poi, parlano i fatti. Noi dobbiamo sempre avere anche la coscienza e la capacità di vedere le riforme che sono state fatte bene e che funzionano e quelle che sono state fatte male. La riforma Delrio è stata un disastro, basta vedere le strade delle nostre città, basta vedere i nostri sindaci che non sanno a chi rivolgersi quando c'è un problema in un istituto scolastico; basta vedere i problemi dell'ambiente dove le province svolgevano una funzione fondamentale. Le province sono un ente utile, lo dobbiamo dire perché i fatti lo dicono. E quando, comunque, c'è un ente, io non vedo alcuna ragione per cui si devono espropriare le cittadine e i cittadini del diritto di scegliersi i propri rappresentanti, di un segno o di un altro. È la democrazia che parla e su questo vogliamo fare una battaglia fino in fondo, perché difendiamo il diritto di ognuno di scegliersi i propri governanti, elemento basilare della democrazia e della Costituzione

# Esame dell'articolo 9 - A.C. 976-A

## Intervento di "BORDONALI Simona" - "LEGA" - ("Relatore per la commissione")

Grazie, Presidente. Il parere è contrario su tutte le proposte emendative riferite all'articolo 9.

## Intervento di "GAVA Vannia" - "LEGA" - ("Membro di Governo")

. Parere conforme a quello espresso dalla relatrice.

# Dichiarazioni di voto finale - A.C. 976-A

## Intervento di "AURIEMMA Carmela" - "M5S"

(M5S). Grazie, Presidente. La proposta di legge costituzionale di iniziativa del consiglio regionale del Friuli-Venezia Giulia, che ci accingiamo ad approvare, introduce delle importanti modifiche allo statuto speciale della regione Friuli-Venezia Giulia, adottato nel 1963. Voglio ricordare che questo statuto ha subito una modifica recentemente, non da tantissimo tempo, nel 2016, e le modifiche apportate con questa nuova proposta vanno sostanzialmente a cancellare tutto quello che è stato fatto nel 2016. Questo intervento, quindi, che va a eliminare quello che è stato fatto in precedenza, è evidentemente un intervento che porta indietro la regione su una serie di punti. Colgo l'occasione anche per rispondere all'invito del collega Zaratti sull'importante discussione sulla partecipazione, su quanto la votazione diretta, e quindi la partecipazione diretta dei cittadini, sia elemento, quale sfida proprio del MoVimento, della democrazia diretta. Sfatiamo innanzitutto un mito: in questo momento, la votazione nelle province e nelle città metropolitane non è che non sia rappresentativa di un elettorato, perché i consiglieri comunali, che sono l'elettorato attivo, sono comunque rappresentanti, quindi sono comunque eletti e sono rappresentanti del popolo. Quindi, se è pur vero che è mediata, perché è di secondo livello, c'è comunque una rappresentanza di base. Quindi questo argomento deve essere sviscerato in maniera più approfondita, perché oggettivamente un consigliere comunale non è che rappresenta se stesso, ma rappresenta la parte di città che lo ha votato, quindi la porzione di cittadini che lo ha votato. Poi nasce, ovviamente, tutta una discussione sul tipo di votazioni che vengono fatte. Noi possiamo pensare, oggettivamente, che la mera preferenza determini l'avvicinamento dell'elettorato alla politica? Non è così, lo dimostrano le elezioni europee che abbiamo avuto di recente, dove, nonostante ci sia stato un sistema di preferenze, l'astensione ha toccato record storici. Quindi, è evidente che la supremazia della democrazia, e quindi la possibilità di aprire un dibattito serio su quali siano gli strumenti per riavvicinare l'elettorato alla politica e alle istituzioni, e quindi la partecipazione ai processi democratici, è qualcosa di più complesso della mera reintroduzione della votazione diretta negli enti territoriali. E questo è solo un piccolo aspetto, giusto per non lasciare nel vuoto l'invito che fa il collega Zaratti. Come abbiamo detto nella discussione, la proposta di legge prevede l'introduzione di un numero fisso di consiglieri, che, tuttavia, non è proporzionale alla popolazione. Quindi non viene fatta più una calibrazione del numero dei consiglieri rispetto alla popolazione. Questo è anche indice del fatto che questa proposta di legge vuole semplicemente prevedere delle nuove posizioni, cristallizzare quelle che già ci sono, prevedere delle nuove posizioni politiche, senza però andare al cuore dei problemi che hanno gli enti territoriali, che sono soprattutto le risorse, che sono soprattutto le competenze e che sono soprattutto gli strumenti. Come dicevamo, le questioni che abbiamo posto in Commissione, che abbiamo posto stamattina e che riteniamo non sollevate neanche dal dibattito e dalla discussione che si è avuta, sono sostanzialmente due. La modifica che si è avuta a seguito di un emendamento della Lega, che ha di fatto modificato la proposta del Friuli-Venezia Giulia. Noi soltanto pochi minuti fa siamo venuti a conoscenza che esiste questo parere da parte della regione, tuttavia non ne conosciamo i contenuti, non ne conosciamo la consistenza, perché è stato semplicemente letto in Aula, ma soprattutto non è stato acquisito agli atti della Commissione, che è l'organo parlamentare deputato a valutare e a fare l'istruttoria sul provvedimento. Quindi diciamo che, in questo momento, siamo monchi di una parte di istruttoria, a maggior ragione se i colleghi della maggioranza, nel dichiarare, mostrare e leggere questo parere, hanno ammesso che questo parere era necessario, e quindi noi, in maniera legittima, come componenti della I Commissione, dovremmo quantomeno averne materialmente la produzione, cosa che non c'è stata. Abbiamo sollevato una serie di perplessità, anche, per esempio, la questione che riguarda l'introduzione dello Voglio ricordare che al Senato è in corso, in una fase anche avanzata, l'esame di un provvedimento che dovrebbe far reintrodurre lo Non ci convincono parecchi rilievi di questo provvedimento: abbiamo detto della questione che riguarda la mancanza documentale di questo parere. Il secondo rilievo, invece, è stato ampiamente dibattuto in quest'Aula e riguarda l'elezione diretta degli enti di area vasta, che è in conflitto con la Costituzione. C'è un precedente importante su questo secondo rilievo ed è anche mancata la possibilità di approfondire questo precedente che, tra l'altro, è del 2018: la sentenza della Corte costituzionale n. 168 del 2018, che ha dichiarato illegittima la legge adottata dalla regione Sicilia n. 17 del 2017, nella parte in cui prevede il suffragio universale e diretto per le elezioni del sindaco metropolitano e del consiglio metropolitano; in sostanza quello che stanno reintroducendo i colleghi della maggioranza. Questo punto l'abbiamo più volte denunciato, anche in Commissione: il collega Colucci ha più volte posto questa questione rispetto a cui non abbiamo avuto nessun riscontro. La sentenza va a individuare, in alcuni passaggi, la Quindi, questi punti sono gli aspetti tecnici che non ci convincono. Sul punto, invece, strettamente politico siamo convinti che queste modifiche non vengano apportate per garantire una logica di democrazia e partecipazione, ma semplicemente per accontentare la classe politica, garantendo incarichi a livello regionale e provinciale senza andare incontro alle esigenze dei cittadini. Le modifiche introdotte non garantiscono una democrazia diffusa e partecipata, ma garantiscono semplicemente degli equilibri di potere: ciò si vede dal fatto che l'introduzione dell'area vasta non prevede le funzioni, cioè si introduce il contenitore senza però sapere cosa andrà a fare. Pensare che l'elezione diretta possa essere l'antidoto contro l'allontanamento dei cittadini dalla politica è sbagliato: se si vuole incidere sulla democrazia e sulla rappresentanza vanno rafforzati gli equilibri tra potere esecutivo e potere legislativo. Questo cozza, ovviamente, con la riforma che voi state portando avanti sul premierato, che va a stravolgere completamente il nostro assetto costituzionale, incidendo in maniera negativa sul nostro garante della Repubblica. Concludo, Presidente, dicendo che per tutte queste motivazioni politiche, ma soprattutto anche tecniche di violazione della Costituzione, il nostro voto sarà contrario

## Intervento di "DE MONTE Isabella" - "FI-PPE"

(FI-PPE). Presidente, signor Ministro, colleghe e colleghi, oggi ho il piacere di intervenire per il gruppo di Forza Italia in favore di questo provvedimento; un provvedimento atteso e anche importante, e lo farò attraverso alcune sottolineature che hanno a che fare con l'autonomia della regione Friuli-Venezia Giulia, con la prospettiva europea e ricordando anche alcuni passaggi che attengono all'aspetto ordinamentale degli enti locali. Partirei proprio da questo, dall'autonomia, perché molto si è parlato a questo proposito. Parliamo di uno statuto di una regione speciale che riguarda degli aspetti che sono ancora attuali, quindi l'aspetto della cultura e delle lingue, che sono culture che convivono pacificamente, lingue che sono ancora presenti; ma c'è un aspetto ancora attuale, che è quello dato dal fatto che è vero che sono venuti meno i confini economici in virtù del fatto che i Paesi confinanti sono parte dell'Unione europea, ma al tempo stesso dobbiamo anche riconoscere, per un mercato unico che è ancora incompleto, che ci sono delle differenze produttive, energetiche e fiscali che rendono ancora necessario, ovviamente, che vi sia un rafforzamento economico di queste aree della nostra Italia, ma al tempo stesso anche un rafforzamento di tipo istituzionale. Quindi passerei proprio anche al tema dell'Europa, dell'Unione europea, perché in Commissione XIV ci esprimiamo spesso in tema di sussidiarietà, che è quel principio secondo il quale si interviene a livello unionale ma nel rispetto delle competenze degli Stati membri; quindi, secondo questo principio, si deve agire al livello più prossimo al cittadino, quando questo è possibile. È, ovviamente, anche un principio che deve valere per l'Italia e per i rapporti con le regioni e anche con gli enti locali. Sicuramente c'è questo aspetto al quale aggiungo quello che dicevo prima, cioè il fatto che vi deve essere anche un sostegno alle aree soprattutto confinarie; e questo l'Unione europea l'ha fatto anche con elementi organizzativi, pensiamo ai GECT, anche con fondi appositi europei; ricordo, ad esempio, gli Interreg, che sono nati soprattutto per le aree confinarie, ma poi sono stati estesi, soprattutto, ad aree un po' più vaste, proprio per quel principio di coesione che deve rappresentare il senso anche dell'Unione europea. Ma vorrei un attimo uscire dal contesto europeo, delle istituzioni europee, per ricordare anche un principio affermato - anche più di un principio, una Carta approvata dal Consiglio d'Europa nel 1985 e recepita dall'Italia nel 1989 -, e cioè che l'autonomia locale deve essere esercitata dai consigli e dalle assemblee costituite da membri eletti a suffragio libero, segreto, paritario, diretto e universale, e in grado di disporre organi esecutivi responsabili nei loro confronti. Se noi pensiamo a tutti questi elementi - l'autonomia, la sussidiarietà e anche il principio di elettività -, troviamo, in questa proposta di legge costituzionale della regione Friuli-Venezia Giulia, tutto quello che veramente può essere da noi sostenuto. Poi, a proposito dell'iniziativa del consiglio regionale del Friuli-Venezia Giulia, noi abbiamo una regione che si è espressa, cioè non si tratta di un'iniziativa parlamentare. A questo riguardo, noi dobbiamo dirci molto chiaramente che sosteniamo le proposte delle nostre regioni, anche quando non sono i nostri partiti ad essere lì rappresentati, perché questo è il senso della democrazia, non possiamo fare il bello e cattivo tempo a seconda di essere all'opposizione o in maggioranza. Questo è il principio di rispetto dell'autonomia. Ma vorrei anche soffermarmi sulla famosa altalena delle modifiche, cui si è fatto cenno in discussione generale: è vero, anche prima della soppressione delle province si era cercato di dare un supporto ai comuni in senso organizzativo - ricordo, ad esempio, la legge Iacop del 2006, quindi con le associazioni intercomunali -, ma poi c'è stata una serie di modifiche che hanno a mano a mano, purtroppo, peggiorato la situazione, nel momento in cui si è andati verso questi enti di secondo livello. E quindi abbiamo visto, appunto, associazioni intercomunali, unioni territoriali, e si è anche inciso in maniera negativa, devo dire, nelle zone più fragili, che sono quelle montane, andando a sopprimere le comunità montane, sostituendole con le unioni territoriali, per poi ritornare fortunatamente alle comunità di montagna. Allora, guardate, dico due cose. Innanzitutto, su questo si è espresso anche l'UNCEM, quindi l'associazione dei comuni montani, dicendo basta a queste continue modifiche, che non risolvono i problemi. Però dobbiamo anche dirci che sono trascorsi 10 anni da quel momento storico in cui, oggettivamente, c'era - questo lo sappiamo - una forte richiesta che andava nel senso della riduzione della spesa pubblica, che era la riduzione della rappresentanza istituzionale, ma questo in realtà non è stato risolto, perché comunque questi enti sono stati sostituiti da altri enti, quindi da altri funzionari direttivi che dovevano essere applicati. E poi ci sono anche spese che non sono quantificabili, perché il dispendio di energie di avere la costituzione di nuovi enti, il trasferimento di patrimoni, per poi tornare indietro rispetto a questi passi, non è sicuramente un elemento che dà il senso dell'efficienza della spesa pubblica. E poi chi conosce la realtà del Friuli-Venezia Giulia sa che i sindaci sono stanchi di supplire a inefficienze superiori, di livello superiore, perché, in realtà, quello che è accaduto è proprio questo, e cioè c'è stato un impoverimento organizzativo e oggi ci sono dei sindaci che, oltre a fare i sindaci, non solo fanno amministratori di area vasta, ma fanno anche anagrafe, fanno protocollo, fanno manutenzione. Allora a questa voce noi dobbiamo dare una risposta, che è un'istanza di dare un sistema diverso, e dobbiamo dire anche che, se c'è stato un errore in passato, questo va riconosciuto, non c'è niente di male a dire che abbiamo sbagliato e torniamo indietro, non dobbiamo pensare che la realtà sia immutabile. In questo senso, poi, vorrei dire che c'è stato un altro elemento negativo, cioè nella regione Friuli-Venezia Giulia il personale non è andato presso i comuni, è andato presso la regione, come dicevo prima è diventato un ente elefantiaco amministrativo. A questo proposito, desidero ringraziare il Governo per il parere positivo e la Commissione affari costituzionali per avere integrato il testo con questo emendamento che avevo proposto e che specifica che la regione Friuli-Venezia Giulia abbia - ma credo tutte le regioni debbano avere questo principio - funzioni sì legislative, ma programmatorie, lasciando le funzioni amministrative agli enti più prossimi ai cittadini. Questo significa efficienza degli enti locali Mi avvierei verso la conclusione, Presidente, per dire che oggi credo che sia una giornata importante, perché, quando i legislatori vanno nel senso del rispetto dell'autonomia e nel senso anche dell'efficienza degli enti pubblici, credo che facciano un buon servizio ai cittadini, e questo lo dobbiamo fare mettendo davvero al centro le persone, mettendo al centro i cittadini, stando il più lontano possibile - alcuni oggi lo faranno - dagli scontri solo ideologici e politici. Questa è la strada giusta e, se questo è il nostro intento, il voto segnerà che la strada giusta è stata intrapresa

## Intervento di "DEL BARBA Mauro" - "IV-C-RE"

(IV-C-RE). Grazie, Presidente, per questa bellissima presentazione…

## Intervento di "PIZZIMENTI Graziano" - "LEGA"

(LEGA). Grazie, Presidente. Vice Presidente, Ministro, onorevoli colleghi, in premessa devo dire che dobbiamo sottolineare che il Friuli-Venezia Giulia è l'unica regione in Italia che non ha le province né di primo né di secondo livello. Per questa situazione - io direi quasi drammatica - la regione Friuli-Venezia Giulia fa questa proposta di modifica dello statuto per reintrodurre le province. Questa è una riforma di rilevanza costituzionale sia dal punto di vista sostanziale sia dal punto di vista formale; è un punto di svolta perché dota gli organi eletti direttamente dai cittadini di funzioni amministrative proprie e di quelle conferite dalla legge regionale e mira, soprattutto, a ristabilire un equilibrio fondamentale tra le regioni e i comuni, restituendo alle province quel ruolo essenziale di raccordo che per troppo tempo è stato compromesso dalle scelte errate del passato. Quali sono state queste scelte? Quella dell'introduzione delle UTI - le Unioni territoriali intercomunali - che è stato un grave errore di In questo contesto l'amministrazione guidata dal presidente Massimiliano Fedriga, col sostegno determinante della Lega, ha saputo agire con decisione e visione: la scelta di abbandonare le UTI e di reintrodurre le province in Friuli-Venezia Giulia è stata una mossa coraggiosa, ma soprattutto necessaria. La Lega ha ascoltato i cittadini, che da tempo chiedevano un ritorno a un sistema più partecipativo, trasparente ed efficiente. Le province, infatti, non sono semplicemente enti intermedi, ma veri e propri baluardi della democrazia locale, in grado di garantire una Il percorso di riforma avviato, quindi, è una vera e propria rinascita delle province, come enti di area vasta, dotate di risorse e competenze adeguate. Questo processo si inserisce perfettamente nell'indirizzo politico del Governo, che ha riconosciuto la necessità di rivisitare la legge Delrio del 2014, la quale aveva privato le province della loro centralità istituzionale, riducendole a enti di secondo grado con competenze limitate. L'esito negativo del referendum del 2016 ha definitivamente archiviato la prospettiva di una loro soppressione, aprendo la strada a una riflessione più ampia sulle necessità di ricostruire un assetto territoriale che funzioni davvero, esigenza espressa da diverse forze politiche con proposte di legge presentate sia dai gruppi di maggioranza sia di opposizione. A livello regionale ricordo che al CAL - il consiglio delle autonomie locali - la reintroduzione è passata all'unanimità con solo 2 astensioni. Quindi, non è stato un atto solo simbolico, ma una scelta concreta per garantire una gestione più efficace di democrazia sui territori. Prima di arrivare alla conclusione, vorrei ricordare alcuni passaggi che ho sentito qui in Aula - e ribadisco quanto ho già detto, in particolare all'onorevole Colucci e al MoVimento 5 Stelle - e, cioè, che il 14 maggio il consiglio regionale ha votato - tralascio le parole “atteso, richiamata”, eccetera, che sono le premesse, come tutti sanno - il seguente dispositivo: tutto ciò premesso, esprime parere favorevole sulle proposte emendative approvate dalla Commissione affari costituzionali, ai sensi del 3o comma dell'articolo 63 dello Statuto regionale. Per cui tutto quello che è stato detto non ha assolutamente alcun fondamento Ricordo, inoltre, che più volte è stata citata la delibera della Cassazione che ha cassato quanto riguarda la Sicilia, laddove il consiglio regionale aveva proposto la reintroduzione delle province, ma con legge ordinaria, quindi non poteva reintrodurle. Quindi, la regione Friuli-Venezia Giulia, giustamente, ha intrapreso la strada della variazione dello statuto, che ha valenza costituzionale, per cui quello che stiamo facendo è perfettamente in linea con quanto previsto sia dalla legge costituzionale sia dalla legge statutaria della regione Friuli-Venezia Giulia. Vado a concludere, la riforma delle province, sostenuta con forza dall'amministrazione Fedriga e dalla Lega, rappresenta una risposta concreta alle inefficienze generate dalle UTI, ed è un passo fondamentale verso il rafforzamento dell'autonomia locale. Il Friuli-Venezia Giulia si pone, quindi, come modello virtuoso di buona amministrazione, capace di ascoltare il territorio e di agire per il bene comune. Chiudo veramente dicendo che è giusto che in questa riforma, in questo momento, non vengano inserite, all'interno della legge costituzionale che andiamo ad approvare, le funzioni che vengono attribuite alle province, altrimenti si avrebbero modifiche di rango costituzionale. Se dovessimo aggiungere o modificare queste funzioni, sarebbe necessario ritornare, di volta in volta, a livello parlamentare, con la doppia approvazione, per cui diventerebbe un iter molto più complesso, molto più complicato, molto più lungo. È giusto che vengano, invece, delegate le funzioni da parte della regione alle province per le necessità del territorio e dei comuni

## Intervento di "RIZZETTO Walter" - "FDI"

(FDI). Grazie, Presidente. Colleghi, ho preso molti spunti da queste riflessioni che ho appena ascoltato, e interverrò, premetto, Ministro Calderoli, Vice Ministro Gava, per qualche minuto, anche per agevolare il prosieguo dei lavori. Tra l'altro, ho preso una buona indicazione dalla collega ed ex presidente della regione Friuli-Venezia Giulia, l'onorevole Debora Serracchiani, che dice: “Ad oggi, in Friuli-Venezia Giulia...”. Apro e chiudo parentesi, se mi posso permettere: ho sentito illustri commentatori rispetto a questi passaggi, Ministro Calderoli, che hanno parlato quasi come se fossero dei costituzionalisti, citando “Friuli”. Si chiama “Friuli-Venezia Giulia” la nostra regione La mia domanda è perché. Esattamente perché le province sono state abolite in Friuli-Venezia Giulia, questo era il passaggio che mancava. Perché l'abolizione delle province, di fatto, colleghi, ha creato una sorta, così come ricordato poc'anzi, di deficit organizzativo in termini di carenza nei servizi ai cittadini, e questo è stato un grave errore del passato. Per quanto riguarda, poi, tutto il tema dei risparmi - molti hanno parlato di risparmi - penso che da questa parte dell'Aula esiste ed esisterà una politica che a un certo punto, anche in pancia all'iter che si è evidenziato in seno a questa discussione, possa anche dire (e mi rivolgo al centrodestra): “Sì, forse qualche passaggio avremmo dovuto farlo meglio in questo senso”. La differenza fra noi e il centrosinistra è che noi le idee quantomeno le riammoderniamo e cerchiamo di migliorare quanto provato a fare; da qualche altra parte, invece, si resta ancorati agli errori del passato. Sapevano di sbagliarsi, rispetto ai risparmi che molti citano in pancia all'abolizione delle province sapevano di sbagliarsi. Di risparmi non ce ne sono stati, ma serviva dare in pasto a un populismo sempre più aggressivo il fatto e il combinato disposto, il sillogismo quasi, che l'abolizione delle province portasse a un miglioramento dei servizi, cosa non avvenuta, ma anche di fatto ad un risparmio di risorse. Cosa, Ministro, che lei sa non è avvenuta ancora in Friuli-Venezia Giulia. Quindi un grave errore del passato, ma è un grave errore del passato che, evidentemente, va a scontrarsi. E, forse, qualcuno dovrebbe ricordare il passaggio del 4 dicembre 2016, quando il referendum costituzionale è stato bocciato dalla maggioranza dei cittadini, chiaramente dicendo che quella non è la via che la cittadinanza italiana vuole inseguire e percorrere rispetto alle riforme costituzionali. Gli italiani, all'epoca, hanno deciso di non toccare le province, e noi, Vice Ministro Gava, ne abbiamo preso atto. Per brevità, dico che andremo a migliorare e a maggiorare la rappresentatività, perché ho anche sentito parlare in quest'Aula delle cosiddette unioni territoriali intercomunali, il cui acronimo è UTI. Però dobbiamo sgombrare il campo immediatamente da un errore di fondo. Ricordo qui - e vado dritto sul tema -, in quest'Aula, che i sindaci che si opponevano a entrare nelle UTI dovevano andare in ginocchio a chiedere alla politica il trasferimento delle risorse per i loro cittadini, perché questa è la realtà di quanto accaduto in pancia alle unioni territoriali Questa è la verità. Se non credete a noi, che siamo brutti e cattivi, chiedetelo direttamente ai sindaci di allora. Abbiamo dovuto istituire, quindi, quattro enti di decentramento regionale con competenza primaria rispetto a viabilità ed edilizia scolastica. Per quanto riguarda tutto il tema del personale, qualcuno non ricorda che, sia in termini di patrimonio sia in termini di personale, Ministro, è stato trasferito tutto alle regioni. Sulla base del comparto unico i dipendenti delle province sono andati in pancia alle regioni; sempre sulla base delle regole che allora e che anche oggi esistono, il patrimonio delle province è stato trasferito al patrimonio delle regioni. Probabilmente, in questo caso, faremo il contrario: daremo di nuovo dignità alle province rispetto a questi due temi, dotandole di nuovo di personale, tra l'altro altamente qualificato. Tre livelli di governo: regione, enti di area vasta e comuni. Queste sono le basi sulle quali poggia la maggioranza regionale, che, come ricordato dal collega Pizzimenti, ha tranquillamente certificato, rispetto alla celebrazione di una mozione a maggio di quest'anno, quelle che sono le modifiche parlamentari. Ai colleghi che ci chiedono dove sono le modifiche, rispondo: andate sul sito della regione, sono presenti da maggio di quest'anno, così almeno non arrivate in Aula scoperti rispetto a questa informazione. Basta andare sul sito della regione, basta saper leggere, non c'è niente di segreto. L'abolizione - e vado alle conclusioni, Presidente - ha snellito il sistema? No. Ci ha posto in un limbo di due livelli residui. Il livello intermedio delle UTI non ha dato efficienza. Alcuni in politica, soprattutto regionale, hanno delle idee evidentemente anacronistiche. Tra l'altro - e veramente arrivo alle conclusioni - tutto questo si basa sulla modifica dell'articolo 59 del nostro statuto speciale, che è concordato con la politica e che è suffragato da quello che dice la nostra Carta costituzionale, poiché sappiamo tutti che si riprende l'impostazione dell'articolo 114 della Costituzione, a meno che qualcuno non voglia abrogarlo; per cui l'eliminazione non nacque da una sorta di disegno istituzionale, ma da una politica ideologica che ha portato l'abolizione delle province del Friuli-Venezia Giulia come scalpo a Roma. Questo è stato l'iter di quanto vissuto dai cittadini del Friuli-Venezia Giulia. E poi c'è tutto il livello elettivo. Il livello elettivo, nelle nostre corde e nei nostri pensieri, significa, Ministro, una cosa e una soltanto: una volta che sei eletto, se fai male vai a casa; se non fai male, continui il tuo lavoro Infatti, dopo lo svuotamento della riforma Delrio, svuotamento che doveva durare 2 anni, ma dal 2014 siamo arrivati al 2024, ha chiesto fondamentalmente una revisione di quanto deciso. Peraltro, mi pare che il sindaco De Pascale non sia esattamente iscritto a Fratelli d'Italia, alla Lega o a Forza Italia, partiti che oggi, invece, sostengono questa riforma. Diciamo che tutto è stato liquidato - lo rinnovo e chiudo - con il referendum del 4 dicembre 2016. Avete parlato di poltrone, e il parallelo rispetto a “poltrone”, referendum del 4 dicembre 2016, mi viene, Vice Ministro, anche troppo facile. Ciò perché l'unica poltrona che è ancora bella calda è quella del senatore Matteo Renzi che, al posto di dimettersi dopo il referendum del 4 dicembre, dicendo di volersi dimettere, è ancora ben seduto saldo al suo posto. Allora, Presidente, voteremo convintamente a favore rispetto a questo primo passaggio che, chiaramente, farà anche nei prossimi passaggi, Ministro, quanto noi ci aspettiamo perché da liquidatori e da commissari liquidatori delle province, da legislatori vogliamo che le province ritornino casa dei comuni. Annuncio il voto favorevole

## Intervento di "ROSATO Ettore" - "AZ-PER-RE"

(AZ-PER-RE). La ringrazio. Voglio toccare tre punti, tre questioni, che credo siano anche emerse nel corso del dibattito in quest'Aula. La prima: siamo di fronte a uno statuto di una regione a statuto speciale, che ha, nelle sue competenze, nelle legittimità dei suoi atti, anche la necessità di legiferare sull'ordinamento territoriale degli enti locali. Hanno assunto una decisione e dal nostro punto di vista, nel nostro approccio, questa va rispettata fino in fondo. Le decisioni delle regioni a statuto speciale in particolare, perché hanno delle prerogative costituzionali, non è che vanno rispettate quando sono di un colore politico e non vanno rispettate quando sono di un altro colore politico. Io credo che, a prescindere da qualsiasi valutazione, se quella riflessione ha portato a una riorganizzazione su una base che, peraltro, è molto credibile - e ci torno dopo - della struttura e del rapporto della regione con gli enti locali, questa riflessione va affrontata in questi termini. Noi, quindi, facciamo una valutazione favorevole su questo punto. Il secondo punto riguarda le scelte che sono state fatte sulle province nel corso degli anni, a cui peraltro io ho partecipato, anche con convinzione, pensando che quello potesse essere un filone di riorganizzazione territoriale che potesse dare maggior slancio al rapporto tra le regioni e gli enti locali, attribuendo agli enti locali più funzioni e più risorse. Però bisogna dire che questo percorso non è stato un percorso che si è concluso in maniera positiva, perché da una parte gli enti locali non hanno avuto le maggiori risorse per occuparsi dei problemi (è un dato di fatto), dall'altra parte ci sono state le province che sono state trasformate in enti di secondo livello con tutti i problemi relativi agli enti di secondo livello con difficoltà di autorevolezza - lo diceva prima il collega Benzoni - anche per gli amministratori che in quelle province lavorano e, soprattutto, non hanno avuto più le risorse per svolgere le funzioni che gli sono rimaste in quanto enti di secondo livello. La manutenzione delle strade provinciali poi è rimasta in capo a degli enti che sono privi di risorse e anche privi del potere politico, della forza politica, della forza istituzionale per andare a chiedere quelle risorse. La manutenzione delle scuole superiori dei territori è rimasta priva di una regia, di una regia autorevole; paradossalmente, gli unici enti che un po' ce l'hanno sono le città metropolitane, che però non è tutta l'Italia, non tutta l'Italia è una città metropolitana. Quindi, ci troviamo di fronte a delle disfunzioni che i cittadini pagano. Terzo punto, noi adesso stiamo affrontando, con grande rispetto, lo statuto del Friuli-Venezia Giulia e, ripeto, ci troviamo a favorire questo percorso iniziato, però non è che possiamo considerare concluso il dibattito sulle province. Qui c'è una responsabilità che questa maggioranza ha, perché sono due anni che ci dite che rimetterete in piedi le province, e questi due anni non sono semplicemente un contesto in cui c'è stata una Allora approfitto della presenza del Ministro Calderoli in quest'Aula per chiedergli: cosa volete fare delle province? Noi siamo per discutere della vostra proposta di legge, che è ferma al Senato - ripeto - da due anni. Su questo non c'è una giustificazione che può spiegare perché questo dibattito non arriva a conclusione; è un dibattito che ha una sua serietà, che da parte nostra viene visto con grande interesse per portare il nostro contributo a quella riflessione, e che ha come interlocutori non solo gli amministratori. Qualcuno dice che si vogliono creare dei posti, ma che posti, si vogliono risolvere i problemi, e i problemi che le province devono affrontare sono numerosissimi. Chiunque fa l'amministratore e chiunque parli con un sindaco si rende conto che quei problemi stanno nell'agenda quotidiana degli amministratori locali. La regione Lombardia, ad esempio, non può parlare con 1.000 comuni, ma ha bisogno di enti intermedi con cui rapportarsi. Sta nella responsabilità del Governo trasformare gli annunci in fatti; gli annunci sono stati abbondanti, li abbiamo registrati, abbiamo detto anche che siamo disponibili a collaborare rispetto a questi annunci, adesso però mettete mano a questa riforma e diteci dove volete arrivare. Questa riforma ha conseguenze anche nel dibattito sulla legge di bilancio, che si aprirà oggi in questo ramo del Parlamento, perché le province non è che sono solo enti a cui dare una dignità diversa dal profilo istituzionale, sono enti anche a cui dare le risorse per svolgere le loro funzioni, perché senza risorse saranno scatole vuote. In questi giorni stiamo discutendo del dissesto idrogeologico di questo Paese sul quale le province hanno competenze in ambito ambientale ed è, quindi, necessario che questi enti funzionino. Non si può pensare che i problemi si risolvano con i comunicati stampa, ci vogliono le delibere per risolverli, e le delibere sono anche quelle delle province sui temi ambientali che rientrano nelle loro competenze. Competenze sulle strade interrotte, perché spesso prive di manutenzione, e la mancata manutenzione di una strada provinciale ha delle conseguenze, in particolare per gli effetti del maltempo. Chiederei veramente al Governo, utilizzando questa discussione in cui noi sosteniamo un percorso per reintrodurre - come ha fatto la regione Friuli-Venezia Giulia - le province, di dirci cosa vuole fare sulle province anche nella riforma annunciata al Senato. Signor Ministro, questa è una riforma costituzionale, quindi avrà una doppia lettura, dunque ci rivedremo su questo testo. Mi piacerebbe non rifare questo intervento tra qualche mese, quando questo testo tornerà; mi piacerebbe che lei, con la sua capacità che ha anche dimostrato - quando vuole fare una cosa, la fa - vada in Senato, prenda la riforma delle province e dica: “si fa”, oppure dica “non si fa”. Va anche bene dire: “non si fa, guardate, abbiamo fatto un annuncio, dopo non siamo stati in grado di andare fino in fondo”. Su questa cosa che ci sia chiarezza, non tanto nei miei confronti, bensì nei confronti dei territori, delle regioni e di tutti gli amministratori che su questa tematica si aspettano una risposta

## Intervento di "SERRACCHIANI Debora" - "PD-IDP"

(PD-IDP). Grazie, Presidente. Alcune precisazioni, perché la storia merita di essere ricordata. La riforma costituzionale che portò alla soppressione delle province non venne fatta dall'amministrazione Serracchiani e, cioè, dalla qui presente, allora, presidente della regione Friuli-Venezia Giulia, ma iniziò molto prima. Iniziò con un voto in consiglio regionale da parte di tutta la maggioranza di allora, che era una maggioranza di centrodestra, e portata avanti dall'allora presidente della regione Renzo Tondo. Quando si insedia l'amministrazione di centrosinistra - e, quindi, parliamo del 2013-2018 -, quella riforma costituzionale aveva già fatto il passaggio al Senato e alla Camera, poi rifatto, insomma era all'ultimo miglio per la sua approvazione. Ci tengo a precisarlo, perché l'unanimità sulla soppressione delle province parte dal centrodestra, si allarga alla platea del centrosinistra, si conclude con l'amministrazione di centrosinistra. Dico questo perché ho avuto l'impressione che o qualcuno era ipnotizzato all'epoca e non lo ricorda, oppure, forse, in merito al racconto delle modifiche che sono state fatte, dovremmo riconoscere che sono state fatte da tutti insieme. Poi, si possono avere opinioni diverse sulle conseguenze di quelle modifiche, sulle conseguenze di quelle riforme, su come quelle riforme sarebbero state fatte e attuate, però, per cortesia, non neghiamo l'evidenza. E l'evidenza è che quella riforma nasce nel campo del centrodestra, viene portata avanti all'unanimità da tutto il consiglio regionale, arriva in Aula, in Parlamento, e viene votata sempre all'unanimità. Io credo che questo serva anche per un secondo aspetto non meno importante e, questo sì, tutto politico. Noi stiamo parlando della riforma dello statuto della regione autonoma Friuli-Venezia Giulia. Quando si fanno riforme di questa portata, cioè riforme costituzionali, si dovrebbe anche avere la cautela di non farle in così stretti lassi di tempo e di non farle con tale costanza, perché quella riforma di cui parlavo è del 2016 e oggi la stiamo di nuovo riformando, tornando esattamente un passo indietro. Questo è il tema. Io credo che i colleghi siano in buona fede quando dicono che questo è il mezzo per il fine e il fine è avere enti intermedi che, in qualche modo, si pongano tra il comune e la regione e consentano, nell'interesse dei cittadini, di esercitare funzioni al meglio, laddove il comune da solo non possa farlo o la lontananza - diciamo così - rispetto alla regione non consenta di farlo al meglio. Se questo è il fine, allora sul fine o, meglio, anche sul mezzo saremmo tutti d'accordo, perché tutti siamo d'accordo, anche laddove sono state soppresse le province all'unanimità, che servissero degli enti intermedi. Alcuni li chiamavano associazioni di comuni, noi li abbiamo chiamati Unioni territoriali intercomunali, l'amministrazione Fedriga li ha chiamati enti di decentramento regionale, ma erano necessari per una questione di pianificazione strategica: penso all'edilizia scolastica, penso alle strade, alle strade provinciali, con riferimento alle quali tutti lamentavano che le province non avessero risorse per poter sfalciare, ad esempio, le strade. I comuni venivano in regione e dicevano: regione pensaci tu. E, infatti, venne creata FVG Strade, una società regionale - voglio ricordarlo - che ha la gestione delle strade in Friuli-Venezia Giulia, anche delle ex strade provinciali, anche delle strade comunali che, in qualche modo, si sono gestite in forma condivisa. Quindi, se il fine è, nell'interesse dei cittadini, avere degli enti intermedi che possano garantire una migliore e più efficace gestione del territorio siamo tutti d'accordo. Dov'è che ci dividiamo? Che questa riforma dello statuto del Friuli-Venezia-Giulia è perfettamente inutile, perché già oggi ci sono enti di secondo livello; già oggi in Friuli-Venezia Giulia, se venisse voglia di chiamarle province, lo si potrebbe fare e chiamarle province; già oggi quegli enti di decentramento regionale ricevono funzioni dalla regione oppure svolgono attività che gli vengono affidate dai comuni; già oggi potrebbero avere dipendenti che, in qualche modo, esercitino quelle funzioni; già oggi potrebbero avere le risorse per esercitare in modo efficace quel tipo di funzioni. Allora perché facciamo la riforma dello statuto del Friuli-Venezia Giulia per reintrodurre - diciamo così - le province, che, poi, chiamiamo enti di area vasta? Per un semplice motivo: perché c'è una cosa che oggi non si potrebbe fare a legislazione vigente, per la quale, ripeto, non sarebbe necessaria una riforma costituzionale ed è l'elezione diretta. Questa è l'unica questione. Io non so, non credo, francamente, che i cittadini si siano appassionati all'esercizio democratico dei loro rappresentanti. I cittadini sono appassionati di due cose che non trovano risposta in questa riforma. Primo: dove si trovano i soldi per svolgere le funzioni che verranno affidate a questi enti di area vasta. Secondo, ed è la cosa più importante, forse avrei dovuto dirla al contrario: quali sono le funzioni che vengono affidate a questi enti di area vasta? Perché questo è il punto. Se qui ci fosse scritto quali sono le funzioni che vengono affidate a questi enti di area vasta e fosse anche detto come quelle funzioni, poi, verranno svolte, da chi, in quale modo, con quali risorse, noi avremmo certamente votato insieme a voi, perché anche noi riteniamo che quegli enti debbano avere una funzione chiara, risorse chiare, un esercizio chiaro dei loro rapporti all'interno del coordinamento degli enti locali in Friuli-Venezia Giulia. Ma tutto questo non c'è: non ci sono le funzioni, non ci sono i soldi, non ci dite che cosa vanno a fare questi enti di area vasta. Però, ci dite questo, e ci è chiaro, anticipando - questo lo voglio dire ai colleghi - la legge sulle province, che non siete riusciti ancora a portare qui perché manca un miliardo. Quindi, non potete portarla qui perché ci vuole un miliardo per reintrodurre le province vecchia maniera, però, intanto, lo facciamo in Friuli-Venezia Giulia. E utilizziamo la riforma dello statuto in Friuli-Venezia Giulia - autonomia speciale - semplicemente per la previsione dell'elezione diretta. È su questo che ci dividiamo e ci divideremo, perché non c'è una risposta ai bisogni dei cittadini. Infatti, io non ho ancora capito quanto del bilancio regionale del Friuli-Venezia Giulia verrà trasferito a questi enti di area vasta e che cosa saranno chiamati a fare, mentre sono certa, ad esempio, che, in virtù anche dei tagli che sono stati fatti al Piano nazionale di ripresa e resilienza, queste risorse avrebbero potuto essere destinate alla Casa della salute, alla sanità territoriale, alle infrastrutture. Penso al fatto, ad esempio, che noi abbiamo un'infrastruttura ferroviaria ancora insufficiente a far sì che la nostra regione si colleghi con il resto dell'Italia Bene, con quelle risorse non abbiamo bisogno di avere l'ennesimo ente di area vasta ad elezione diretta, di cui non conosciamo le funzioni e non sappiamo chi gli darà le risorse, ma sappiamo con certezza che ci sono scelte che devono essere condivise da più comuni, scelte che devono essere condivise con la regione. E voglio ricordarlo, Presidente: stiamo parlando di una regione straordinaria e bellissima, di cui io e tutti i colleghi, sia di opposizione che di maggioranza, siamo orgogliosissimi; una regione di poco più di 1.100.000 abitanti. Ha bisogno della reintroduzione di tutte quelle province? No. Ha bisogno di una risposta ai bisogni dei cittadini, e questa risposta, con questa riforma dello statuto, non c'è. Si risponde a un ceto politico, non si risponde ai cittadini

## Intervento di "TIRELLI Franco" - "NM(N-C-U-I"

(NM(N-C-U-I)-M). Presidente, onorevoli colleghi, signori del Governo, la proposta di legge costituzionale n. 976-A, di iniziativa del consiglio regionale del Friuli-Venezia Giulia, introduce alcune modifiche allo statuto speciale della regione autonoma. Inoltre, nel corso dell'esame in sede referente, la Commissione ha approvato tre emendamenti, all'esito dei quali la proposta di legge risulta ora formata da 10 articoli. L'oggetto principale delle modifiche proposte riguarda la reintroduzione nello statuto regionale della previsione di enti di area vasta, titolari di funzioni amministrative proprie e con organi a elezione diretta, accanto ai comuni o città metropolitane e alla regione. Tali proposte segnano un superamento della riforma degli enti locali, la cosiddetta legge Delrio, finalizzata a sopprimere il livello di governo delle province, diventate enti amministrativi di secondo livello con funzioni ridotte, delineando un assetto istituzionale che contempla solo due livelli di governo: la regione e i comuni. Oltre a ciò, la proposta di legge in esame prevede la modifica della disciplina del referendum confermativo sulla legge sulla forma di governo e sul sistema elettorale regionale, che viene interamente rimessa a una legge regionale Ma vorrei tornare su quello che rappresenta il fulcro politico di questa proposta di legge, che, con una semplificazione comunicativa, si può definire il ritorno delle province. Di fatto, però, è il ripristino di uno strumento di governo del territorio espressione della volontà popolare con l'elezione diretta. L'impostazione di fondo di tale intervento normativo si colloca pienamente nel solco dell'indirizzo politico del Governo e di questa maggioranza. Infatti, il tema dei rapporti tra i diversi livelli di governo e di una completa attuazione della riforma del Titolo V - come sottolineato dal Ministro per gli Affari regionali e le autonomie, Roberto Calderoli, nella presentazione delle linee guida del Ministero - implica anche una più generale riflessione sull'ordinamento degli enti territoriali, anche in conseguenza dell'esito negativo del referendum del 2016, che ha, di fatto, bocciato la cancellazione delle province. La sensibilità della maggioranza su questo punto è stata anche espressa in maniera chiara in occasione della discussione del disegno di legge di assestamento del bilancio dello Stato per l'anno finanziario 2024, in particolare con la presentazione di un ordine del giorno, sottoscritto da tutte le forze che sostengono l'Esecutivo (firmato dall'onorevole Romano per il gruppo Noi Moderati) e accolto dal Governo. Nell'ordine del giorno si faceva presente come le province svolgano un ruolo cardine nel nostro sistema costituzionale, in quanto rappresentano enti necessari e intermedi di raccordo tra comuni e regioni. Hanno dimostrato di essere indispensabili per il Paese attraverso l'esercizio delle loro funzioni fondamentali, nel supporto ai comuni del territorio e anche nella realizzazione degli investimenti, a partire da quelli previsti dal PNRR e dal PNC. La scelta, alquanto discutibile, di tentare di cancellare un ente rappresentativo della comunità locale e fortemente sentito dalla popolazione, con l'obiettivo di spingere la costituzione delle città metropolitane, oggi si può dire fallimentare. Vi sono le condizioni per riaprire un dibattito allo scopo di rinnovare e rafforzare l'istituzione provinciale per rispondere, con maggiore efficacia, alle esigenze reali dei cittadini e per consentire alle nostre comunità di affrontare meglio le sfide di questo tempo, nonché di valorizzare la partecipazione democratica e rafforzare il rapporto tra elettori ed eletti, attraverso il ripristino dell'elezione diretta delle province. La modifica dello statuto speciale della regione autonoma del Friuli-Venezia Giulia può rappresentare l'avvio di questo confronto. Dunque, condividendo l'impianto della proposta di legge e auspicandone, in parte, riflessi a livello nazionale, annuncio il voto favorevole del gruppo Noi Moderati-MAIE

## Intervento di "ZARATTI Filiberto" - "AVS"

(AVS). Grazie, signor Presidente. Abbiamo colto l'occasione di questa riflessione sullo statuto del Friuli-Venezia Giulia per fare una riflessione più generale per quanto riguarda l'assetto istituzionale del nostro Paese, a cominciare, in modo particolare, dalla riforma Delrio, che, in qualche modo, ha modificato l'assetto delle nostre province. Si è detto tanto da questo punto di vista. Voglio ricordare che, effettivamente, c'è un problema reale per quanto riguarda il funzionamento delle nostre province. Si è calcolato, è stato detto che, per rimettere in piedi le province e le loro funzioni, è necessario investire e mettere a disposizione un miliardo di euro. Vorrei, però, ricordare, perché ci sia chiarezza in ciò che lasciamo a verbale qui, nell'Aula, che questo miliardo di euro non è il miliardo di euro che serve per i costi della politica. Questo miliardo di euro serve per far funzionare quelle questioni che sono le competenze delle province e che tuttora, oggi, non sono espletate, perché basta camminare nelle strade del nostro Paese, in tutte le province e in tutte le aree metropolitane, per vedere l'abbandono e il degrado di queste strade e i pericoli che comporta l'abbandono di queste strade, gli incidenti che sono causa della mancata manutenzione delle strade provinciali. Basta girare gli istituti provinciali delle nostre scuole per capire qual è il degrado degli istituti scolastici. È stato calcolato che soltanto un miliardo sarebbe sufficiente per mettere in sicurezza i nostri istituti scolastici: un miliardo solo per quello, per fare in modo che questi edifici abbiano la sicurezza sismica, per fare in modo che questi edifici siano adeguati ad ospitare i nostri ragazzi e le nostre ragazze che vanno a studiare, per renderli efficienti dal punto di vista energetico, per fare in modo, cioè, che quelle scuole siano dignitose per permettere quella parte fondamentale che lo Stato riconosce all'educazione e alla formazione dei cittadini più giovani. Quindi, quel miliardo serve a quello. Comunque sia, seppure noi non facciamo la riforma delle province, quel miliardo bisogna metterlo, questo lo deve sapere il Governo qui rappresentato dalla Vice Ministra. Quel miliardo è necessario, è fondamentale. Io penso che dire che prima devono essere messi i soldi e poi va fatta la riforma, magari con la reintroduzione dell'elezione diretta, sia un elemento fuorviante, perché penso che le riforme vadano fatte sempre contestualmente e vadano fatte in modo tale che ci siano le coperture finanziarie e che ci siano le competenze e i controlli necessari per poter mandare avanti quella istituzione e per risolvere la domanda che arriva dai cittadini e dalle cittadine e la domanda che arriva dai comuni del nostro Paese. Guardate, non è che possiamo contemporaneamente togliere le risorse ai comuni, non mettere le risorse alle province e poi pensare che le strade funzionino, che le scuole funzionino e che i servizi funzionino. Non è possibile; neanche il Mago Zurlì sarebbe in grado di risolvere questo problema e neanche uno più autorevole come il Mago Merlino riuscirebbe in questa impresa. Servono le risorse e le risorse devono essere messe al servizio. Si dice: col trasferimento delle funzioni, le regioni non rinunceranno ai loro soldi. Francamente, decidono le regioni? Se cambiano le competenze, cambiano anche i trasferimenti finanziari e questo è nella logica delle cose. Noi dobbiamo fare in modo da rendere la nostra struttura amministrativa e il decentramento in grado di rispondere alla domanda di partecipazione e alla domanda dei cittadini e delle cittadine di vedere risolti i problemi. È quella la finalità delle cose che noi mettiamo in campo. Noi ci asterremo su questo provvedimento di modifica dello statuto della regione Friuli-Venezia Giulia per una questione sostanziale. La questione sostanziale è che noi avremmo voluto una riforma ancora più chiara che reintroducesse direttamente le province, non mascherate dietro il nome di enti di area vasta, perché pensiamo che quell'articolazione sia necessaria. Pensiamo che il diritto dei cittadini e delle cittadine a eleggere i propri rappresentanti, ad essere governati dai loro rappresentanti, sia un diritto inalienabile. Credo che tutti quanti, maggioranza e opposizione e anche coloro che hanno manifestato i dubbi, farebbero bene a pensare a questa cosa, cioè se un ente territoriale serve, deve essere eletto dai cittadini; se un ente territoriale non serve deve essere eliminato. Non è il caso delle province, perché noi abbiamo potuto verificare come la mancanza di questa fondamentale istituzione determina una mancanza di servizi catastrofica per il nostro Paese. Dunque, abbiamo il dovere di rimediare. Abbiamo il dovere di rimediare a un Guardate, io voglio fare anche un appello ai nostri amici dei 5 Stelle e lo voglio fare sinceramente. Su questa vicenda è in gioco il diritto dei cittadini di scegliere da chi devono essere governati No, dovete fare una riflessione, perché questa è una riflessione che è in linea con i vostri valori - io lo conosco -, con i vostri principi e con la vostra idea di democrazia, che è anche la nostra. Grazie Presidente, noi ci asterremo su questo provvedimento

