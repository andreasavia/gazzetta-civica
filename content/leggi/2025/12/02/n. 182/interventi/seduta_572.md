---
tipo: INTERVENTI
seduta_id: 572
date: 26/11/2025
title: Seguito della discussione ed approvazione
page_references:
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0572&ancora=sed0572.stenografico.tit00030
---

# Articolo 2 - A.C. 2655

## Intervento di "IARIA Antonino" - "M5S"

(M5S). Grazie, Presidente. Se il collega è d'accordo, vorrei sottoscrivere l'articolo aggiuntivo, perché questo è un tema molto importante quando viene trattato negli enti locali, proprio perché i proprietari delle strade sono diversi: ci sono le città metropolitane, le province, le regioni, lo Stato, eccetera. E, quando si tratta di fare qualsiasi tipo di autorizzazione nelle strade, dal passaggio al dosso o, in questo caso, per le attività commerciali o per le insegne, diventa un ginepraio di autorizzazioni e anche di passaggi istituzionali. È anche vero, però, che istituire uno sportello unico ha senso, ma ha senso se il Governo ha intenzione di investire sulle persone che lavorano nelle città metropolitane, nei comuni e negli enti che gestiscono queste nostre infrastrutture, perché, altrimenti, il problema rimarrà sempre quello: ci saranno moltissime richieste e pochissime persone che riescono ad evaderle. Il tema, comunque, è sempre quello: se questo Governo non investe nella nostra pubblica amministrazione, qualsiasi processo di semplificazione non avrà mai successo. E questo è il convitato di pietra di ogni tipo di proposta che facciamo qui, in Aula, perché, ad oggi, questo Governo non ha fatto nulla per migliorare la situazione dei nostri uffici pubblici.

## Intervento di "PANDOLFO Alberto" - "PD-IDP"

(PD-IDP). Signor Presidente, colleghe, colleghi, su questo tema, che può apparire anche tecnico, ma che ha un'incidenza sulla vita delle imprese, sull'efficienza della pubblica amministrazione, sulla qualità soprattutto dello spazio urbano, desidero intervenire in riferimento alla necessità di trasferire ai comuni, attraverso lo sportello unico per le attività produttive, la competenza autorizzativa relativamente alle insegne di esercizio poste lungo le strade o in vista su di esse. L'assetto attuale discende dall'articolo 23 del codice della strada, che attribuisce all'ente proprietario della strada l'autorizzazione all'installazione delle insegne. È una norma che è stata pensata trent'anni fa, in un contesto completamente diverso, quando commercio, artigianato e servizi erano regolati da sistemi non integrati e non esisteva un unico modello compiuto di sportello. Oggi, invece, la realtà produttiva si confronta con processi completamente digitalizzati, con la necessità di tempi certi e anche con un'esigenza di semplificazione che non può più essere rinviata. La frammentazione delle competenze tra ente proprietario della strada e comuni determina, di fatto, duplicazioni procedurali, ritardi, richieste di nulla osta multipli e una disomogeneità territoriale. Questo fa sì che ne risenta che cosa? La competitività delle imprese, in particolare quelle di piccole e medie dimensioni, quelle che hanno insegne su strada, quelle che si espongono sulla pubblica via, che spesso, però, non dispongono di strutture tecniche dedicate. Ne risente, dunque, anche il decoro urbano, perché, in un sistema autorizzativo che è complesso, si rischiano fenomeni di abusivismo e anche la difficoltà dei comuni di pianificare in modo coerente gli interventi sul proprio territorio. Trasferire, dunque, come chiediamo con quest'articolo aggiuntivo, la competenza al comune, attraverso il SUAP, significa ricondurre a un unico punto di accesso e, quindi, garantire certezza nei tempi, trasparenza nell'istruttoria, omogeneità nei criteri, ma significa, soprattutto, permettere alle imprese di dialogare con un unico interlocutore istituzionale e consentire all'amministrazione comunale di coordinare in modo organico l'urbanistica, il commercio, la sicurezza stradale, perché non dimentichiamo che l'elemento su strada riguarda anche la sicurezza stradale, e, dunque, la qualità architettonica e urbana. Naturalmente, nessuno mette in discussione la necessità di tutelare la sicurezza della circolazione e, quindi, per le strade statali e regionali, il nulla osta rimane all'ente proprietario e resta essenziale, però, questo nulla osta può essere acquisito dal comune solo nell'ambito di un procedimento unico, senza costringere il cittadino e le imprese a rivolgersi a una molteplicità di uffici. Quindi, chiediamo e speriamo che questo possa essere consentito.

## Intervento di "RUFFINO Daniela" - "AZ-PER-RE"

(AZ-PER-RE). Grazie, Presidente. In realtà, vorrei intervenire sui tempi di voto e sull'orario dell'Aula e sul tempo che l'Aula impiega…

## Intervento di "SIMIANI Marco" - "PD-IDP"

(PD-IDP). Grazie, Presidente. Intervengo su questo emendamento proprio perché credo che la questione che stiamo discutendo, le semplificazioni che, di fatto, voi avete sostanzialmente proposto, sono semplificazioni che spesse volte tengono conto di tante, tante cose: molte non corrette e, invece, alcune che potrebbero in un certo senso dare anche una ricaduta seria e vera su alcuni punti importanti dell'economia italiana. Sto parlando in questo caso della formazione per l'installazione degli impianti FER, cioè di come si può installare un impianto fotovoltaico o qualsiasi altro impianto. Oggi cosa succede? Succede che, per quanto riguarda la formazione, c'è un corso sostanzialmente che ogni azienda deve fare con i suoi dipendenti, all'interno dei percorsi professionali, che comunque il sistema associativo, la camera di commercio mette insieme, e sappiamo benissimo che oggi ogni regione ha la sua indicazione. Noi con questo emendamento vorremmo uniformare tutto il sistema di formazione delle aziende e dei dipendenti per poter dare uniformità in tutta l'Italia. Anche perché il corso che noi proponiamo è di 16 ore e comunque oggi questo corso permette anche di poter dare una risposta concreta nell'ambito dello sviluppo della transizione ecologica. Io credo che quello che diventa veramente anche, a volte, strano è che emendamenti come questi, che dovrebbero essere votati da tutti, non vengano in un certo senso neanche recepiti. La cosa assurda è che molti di voi non sanno all'interno di questo fascicolo cosa veramente ci sia scritto, la cosa è assurda. Ecco perché vorrei che ci fosse, anche su questo punto, una riflessione attenta, non perché dobbiamo essere tuttologi, ma noi dobbiamo cercare di approfondire i temi. Molti degli emendamenti che stiamo proponendo e che sono in questo caso sottoscritti da molti colleghi delle opposizioni sono sensati e hanno una validità anche nell'ambito dello sviluppo dell'economia del nostro Paese. Guardate, poter dare anche alle imprese la possibilità di uniformare in tutta Italia la formazione per quanto riguarda l'installazione degli impianti FER credo che sia un fatto elementare, semplice da dovere gestire e appurare. Ecco perché chiedo un voto da parte dell'emiciclo e chiedo anche, suo tramite, alla Sottosegretaria Siracusano di poter, in questo caso, accantonare magari questo emendamento, perché ritengo che possa anche essere un segnale politico nel sistema delle imprese italiane.

(PD-IDP). Grazie, Presidente. Io volevo sottoscrivere questo emendamento e fare un piccolo intervento, se la collega, la presidente Boschi, è d'accordo, proprio perché credo che questo sia un emendamento importante, dal punto di vista anche della semplificazione, su un tema importante, che riguarda le cave italiane. Come sapete benissimo, questo emendamento entra nel merito di una semplificazione che, secondo me, è sostenibile dal punto di vista anche della gestione stessa del progetto di cava. Come sapete benissimo, i progetti di cava hanno una durata di 8 anni e su questo esiste comunque il regime della paesaggistica, in cui il termine, invece, è 5 anni. Se il progetto di cava è 8 anni, di fatto anche la paesaggistica dovrebbe sostanzialmente essere allineata. Ecco perché questa sarebbe una grande semplificazione e una grande capacità di poter gestire il sistema dei rapporti e anche del rapporto con le imprese nell'ambito di chi oggi fa quest'attività, estendendo anche a 5 anni e arrivando ad 8 anche per quanto riguarda la parte paesaggistica. Chiedo di firmare questo emendamento e di votarlo.

# Articolo 4 - A.C. 2655

## Intervento di "PASTORELLA Giulia" - "AZ-PER-RE"

(AZ-PER-RE). Sì, grazie. Questo emendamento cerca di semplificare il più possibile uno dei percorsi virtuosi che esistono grazie al testo unico sull'immigrazione, che è legato alle persone che partecipano a programmi di formazione professionale e civico-linguistica nei Paesi di origine, che hanno poi un percorso, in teoria, privilegiato, che andrebbe ulteriormente semplificato. Ci abbiamo provato con alcuni emendamenti nel decreto Flussi e continueremo a spingere in questa direzione, perché è davvero un percorso virtuoso che permette alle persone di formarsi, come piace anche alla maggioranza, cioè sui temi della lingua, della nostra cultura, della nostra cosiddetta civiltà e, poi, di avere un percorso privilegiato per l'ingresso nel nostro Paese. Ecco, questo emendamento si occupa del loro alloggio, quindi, di come i datori di lavoro possono facilitare la permanenza di queste persone in un senso ovviamente di semplificazione, come dovrebbe fare questo provvedimento. Quindi, ci dispiace che questo emendamento trovi un parere negativo del Governo perché, per una volta, è un tipo buono di immigrazione, che andrebbe semplificato, facilitato e che porta ricchezza e benessere non solo a chi viene nel nostro Paese ma anche a chi poi impiega queste persone. Non c'è motivo di rendere la loro vita ancora più difficile

# Articolo 6 - A.C. 2655

## Intervento di "ZARATTI Filiberto" - "AVS"

(AVS). Grazie, Presidente. Io credo che questo sia un articolo molto importante che riguarda la possibilità di consentire, in deroga alla normativa vigente, di procedere in via sperimentale all'irrorazione aerea di prodotti fitosanitari con sistemi aeromobili a pilotaggio remoto. Io penso che su questo noi dovremmo essere un po' cauti, perché è in gioco la salute dei cittadini e delle cittadine di questo Paese ed è in gioco la salute degli operatori, perché parliamo comunque di irrorazioni che riguardano prodotti fitosanitari. Penso che ci vorrebbe un po' più di cautela. La normativa è assai complessa. Intanto, per l'attuazione di tale direttiva, è stato definito un piano d'azione nazionale per stabilire gli obiettivi, le misure, i tempi e gli indicatori per la riduzione dei rischi, degli impatti derivanti dall'utilizzo dei prodotti fitosanitari. Il piano d'azione, che è stato adottato il 22 gennaio 2014, promuove pratiche di utilizzo di prodotti fitosanitari maggiormente sostenibili e fornisce indicazioni per ridurre l'impatto di questi prodotti fitosanitari nelle aree naturali protette. Ovviamente, l'irrorazione aerea di prodotti fitosanitari, che è disciplinata da altra legge, prevede che l'irrorazione aerea sia generalmente vietata, ma che può essere autorizzata dalle regioni e dalle province autonome, previo parere favorevole del Ministero della Salute, sentito il Ministro delle politiche agricole. Le autorizzazioni in deroga, inoltre, devono precisare le colture e gli organismi oggetto dell'intervento, i prodotti utilizzabili, le aree da trattare, le circostanze e le prescrizioni, come le condizioni meteorologiche, misure per avvertire la popolazione potenzialmente esposta e le modalità di monitoraggio. Quindi, concedere in deroga la possibilità di bypassare sostanzialmente tutta questa serie di normative che prevedono le tutele per la salute degli operatori e dei cittadini, è un atto assolutamente grave - è un atto gravissimo! - anche perché quei pesticidi, oltre a essere respirati nell'area delle popolazioni che vivono nei pressi dei campi e oltre a essere respirati dagli operatori del mondo agricolo, sono quelle stesse sostanze che noi mangiamo quotidianamente sui nostri piatti. Non si può essere tanto superficiali da autorizzare in deroga la possibilità di distribuire, in qualche modo, questi prodotti fitosanitari dall'aria. Io penso che ci debba essere una riflessione. Per questo chiedo alla Sottosegretaria, chiedo alla maggioranza, almeno su questo punto, di fare un approfondimento, perché altrimenti noi corriamo il rischio di causare nel nostro Paese una serie di effetti negativi rispetto alla concentrazione di prodotti fitosanitari nei prodotti alimentari e, conseguentemente, anche un eccesso di contaminazione via aerea per le popolazioni che vivono a ridosso dei campi trattati in questo modo. Tutte le misure che sono state evidenziate nelle leggi ordinarie di questo Paese, che recepiscono le direttive europee, vengono sostanzialmente bypassate. È una cosa molto, molto grave

# Articolo 7 - A.C. 2655

## Intervento di "PASTORELLA Giulia" - "AZ-PER-RE"

(AZ-PER-RE). Grazie, Presidente. La semplificazione ovviamente deve essere fatta anche cercando le economie di scala. In questo caso, nel caso dell'aggiornamento degli operatori dell'attività di autoriparazione, nel disegno di legge che stiamo votando, si chiede a ogni singolo operatore, quando fa il corso di aggiornamento, di inviare la documentazione e la certificazione agli enti competenti. Con la semplificazione, invece, sarebbero gli enti erogatori di questi corsi a mandare anche 10 o 20 certificazioni nello stesso tempo e ad inviare la documentazione, anche per evitare qualunque complessità burocratica che possa prendere il singolo autoriparatore e di rendergli la vita ancora più complessa, mandando PEC, fax e quant'altro. Quindi, è semplicemente un'idea di semplificazione quella di raccogliere, nel fare economie di scala, tutte queste certificazioni e mandarle tutte allo stesso tempo, invece di chiedere ai singoli di doversi reinventare e mandare le loro certificazioni. Peccato che anche qua ci sia stato parere contrario

# Articolo 11 - A.C. 2655

## Intervento di "CASU Andrea" - "PD-IDP"

(PD-IDP). Grazie, Presidente. Intervengo per ribadire anche in questa sede, dopo averlo fatto in discussione generale, che avremmo voluto avere, come spiegato bene dalla capogruppo Bonafe', più tempo anche in Commissione per poter argomentare le motivazioni per chiedere la soppressione dell'articolo 11. E lo voglio fare leggendo ai colleghi e alle colleghe la nota che l'ANCI, l'Associazione nazionale dei comuni italiani, ha inviato a tutti i gruppi parlamentari chiedendo di eliminare questo articolo 11, perché la mobilità, nella sua complessità, richiede un quadro organico, normativo e regolatorio, che tenga i fabbisogni dei cittadini al centro di un quadro in cui siano introdotte innovazioni oggi necessarie, ma in modo sistemico e armonioso. Cosa dice questo articolo 11? È una norma che, secondo l'ANCI, è formalmente errata, perché interviene sull'articolo sbagliato del codice della strada, che appare nella sostanza rischiosa, perché fa maturare un diritto per il concessionario e un vincolo per l'amministrazione, e che è il veicolo meno corretto e meno opportuno per garantire il diritto al carico e scarico di fronte alle strutture alberghiere. È un tema molto delicato e molto importante. Pensiamo, soprattutto, alle strutture alberghiere che si trovano nei centri storici delle nostre città, dove ci sono magari pochi metri di suolo pubblico, pochi metri di strada in cui devono essere garantiti tutti i diritti: i diritti delle strutture alberghiere, ma anche i diritti alla mobilità, alla sicurezza, l'accesso dei mezzi di soccorso. Ora, da questo punto di vista, il rischio paventato e denunciato anche attraverso queste osservazioni dell'Associazione nazionale dei comuni italiani è che per un'istanza giusta, che è quella di semplificare le procedure per le richieste delle strutture alberghiere di ottenere questa opportunità, si vada, invece, non a semplificare, ma a complicare la situazione, perché non si sceglie di intervenire nell'ambito delle ordinanze sindacali, delle prerogative dei sindaci, delle prerogative dei comuni, ma si sceglie di creare una norma nazionale che possa essere utilizzata come grimaldello per ottenere una privatizzazione di porzioni di suolo pubblico e un diritto sulla base del quale poter rivendicare la possibilità di utilizzare quello spazio, a prescindere da quelle che sono le valutazioni di quell'ente locale, di quella realtà chiamata ad amministrare lo spazio pubblico dei cittadini. Noi abbiamo già visto, sul tema dei Ora, se i comuni stessi ci dicono che questa norma è sbagliata e scritta male, noi capiamo che possa essere utile alla Ministra Santanche' dire che sta, in qualche modo, garantendo qualcosa senza passare per un percorso ordinario e a prescindere da quelli che saranno gli interventi dei comuni, ma al Parlamento italiano, a coloro i quali, dentro e fuori da quest'Aula, si riempiono la bocca della parola “autonomia” chiedo: perché con questo disegno di legge Semplificazioni volete calpestare l'autonomia dei comuni? Questo noi vi chiediamo. Se il vostro unico obiettivo è, invece, procedere a una differenziazione - cioè poter dire alle strutture alberghiere: non vi serve procedere attraverso i vostri enti locali, perché vi autorizziamo noi -, state procedendo nella maniera sbagliata, perché creerete solamente tantissimi ricorsi. Aprirete una stagione non di semplificazione, di chiarezza, di trasparenza, ma di complicazioni, di problematiche. Quindi fermatevi, fermiamoci: votiamo questo emendamento soppressivo, apriamo una serena discussione sulle semplificazioni che servono - giustamente, noi le vogliamo aiutare - alle strutture alberghiere e alle strutture turistiche, ma facciamolo non contro i comuni italiani, ma insieme ai comuni italiani, ascoltando quello che ci dicono, leggendo quello che ci scrivono

(PD-IDP). Presidente, abbiamo presentato diversi emendamenti all'articolo 11 perché vorremmo, onestamente, per lo meno, un intervento delle forze di maggioranza per spiegare quali sono le ragioni per le quali non solo non siete riusciti a ottenere le dimissioni della Ministra Santanchè, ma non riuscite nemmeno a farle ritirare un articolo sbagliato nel metodo e nel merito . Questo è un aspetto veramente grave che getta ombre anche inquietanti sull'azione di questo Governo. Ora, l'emendamento che noi abbiamo presentato all'articolo 11 si limita a fare quello che suggerisce la nota dell'ANCI. Vado a leggere il punto 1: la norma ci sembra formalmente errata perché non interviene sull'articolo 7. Ora, l'articolo 20, quello su cui voi intervenite, riguarda l'occupazione della strada: nei fatti è sempre impedita, a meno di necessità particolari, l'occupazione di marciapiedi o altre pertinenze, ma non la sede stradale. È un istituto che serve per utilizzare lo spazio stradale per situazioni che non hanno niente a che vedere con la disciplina relativa a circolazione e sosta. Per le finalità della norma, ed è quello che noi cerchiamo di fare semplificando davvero, ma le norme esistenti, all'articolo 7, si dice: è già sufficiente utilizzare l'istituto dell'ordinanza, che serve per disciplinare la circolazione e la sosta. L'ordinanza è l'atto adeguato che può essere revocato per esigenze del comune nel giro di poco tempo senza contrattazione o, peggio, revisione di concessione con il privato. Ma voi state nascondendo dentro una semplificazione una privatizzazione dello spazio pubblico, anzi peggio: una pretesa di diritto nazionalmente garantito alla privatizzazione dello spazio pubblico che genererà solamente enormi costi in termini di ricorsi sui nostri territori, e lo state facendo bellamente senza nemmeno dirlo, senza nemmeno intervenire sul merito. È una cosa gravissima! Non è un problema dell'opposizione, è un problema della tenuta della mobilità nelle nostre città, non si può procedere in questa maniera. Non si possono nascondere e travestire i favori da semplificazioni, perché fanno un danno pubblico: il favore al singolo può essere un danno a tutti, se non lo si fa nel modo giusto. C'è l'articolo 7: è quello delle ordinanze. Col nostro emendamento chiediamo di specificare ancora di più il ruolo delle strutture alberghiere. C'è la necessità di fare semplificazioni per aiutare le strutture alberghiere? Ci avrete al vostro fianco! Noi pensiamo che il turismo sia fondamentale, che le strutture alberghiere possano e debbano competere, ma non possiamo farlo facendo carta straccia di quella che è l'autonomia degli enti locali e facendo carta straccia di quello che è l'equilibrio complessivo del codice della strada. Noi vi chiediamo veramente di fare quel sussulto d'orgoglio che non c'è mai stato da parte di questa maggioranza, prendere il telefono, chiamare la Ministra Santanchè e dirle che, se vuole fare un disegno di legge per la privatizzazione dello spazio pubblico, lo può fare, ma non lo può travestire da semplificazione in questo modo Sono convinto che ci possano essere anche nella maggioranza persone che hanno avuto un'esperienza di amministrazione locale e sanno quanto sia importante dare non solo le risorse, ma anche i poteri ai nostri sindaci che sono ogni giorno in prima linea per gestire problematiche complesse. Interveniamo, se necessario, anche in questo disegno di legge sbagliato: non avete voluto sopprimere l'articolo in maniera puntuale, ma perlomeno lo si faccia nel punto del codice della strada che riguarda una scelta che non possa essere vissuta - come purtroppo è quella che questo Governo sta portando avanti - come un calcio nel sedere nei confronti dei sindaci italiani

(PD-IDP). Grazie, Presidente. Anche questo emendamento, come i precedenti, si pone l'obiettivo di andare nella direzione che ci è stata indicata dalle note che abbiamo ricevuto - e non comprendo come possiate ignorarle -, ossia di insediare questa riflessione nell'articolo 7, nella parte corretta del codice della strada e non andare a forzare su un articolo 20 che si occupa di un tema molto diverso. Si dice di intervenire riconoscendo anche la necessità “dei veicoli, per la salita e la discesa dei passeggeri o per il carico e lo scarico delle cose, in prossimità di strutture alberghiere”. Questo tipo di emendamento accetta quello che sta facendo il Governo e però semplicemente noi vi chiediamo di collocarlo nel luogo adatto, giusto, corretto, di non generare con questa norma una forzatura, che è l'esatto contrario di una semplificazione. Ora, con un disegno di legge che già abbiamo visto raddoppiarsi, tra il Senato e la Camera, per il numero di articoli, frutto del lavoro fatto al Senato, dopo aver avuto l'impossibilità di aprire una discussione di merito in questo ramo del Parlamento perché il testo è arrivato blindato, dopo essere stati - come forze di opposizione - umiliati dal fatto che ci è stato detto che potevamo indicare un solo soggetto da audire per ogni forza politica, voi state riformando - sbagliando - un tema così importante che riguarda tutte le nostre città, che riguarda tutte le strutture alberghiere, che riguarda tutti i cittadini che devono passare nelle vie in cui insistono strutture alberghiere. Arriviamo in Aula, presentiamo gli emendamenti, e non si alza nemmeno una voce della maggioranza o del Governo per spiegare perché state procedendo in questo modo. Io capisco che abbiate scelto di nascondere questa norma in un decreto Semplificazione perché non avreste avuto modo di spiegarla altrimenti, perché avrebbe svelato tutto il paradosso di un'idea di autonomia che a voi serve solo per nutrire la vostra propaganda, ma che poi calpestate ogni giorno umiliando le amministrazioni e facendo scelte che sono sempre nell'interesse di andare a dividere per singole categorie i cittadini, i soggetti economici e far passare a tutti quei cittadini il messaggio che, alla fine, se vogliono fare qualcosa lo devono chiedere alla Presidente del Consiglio, Giorgia Meloni, lo devono chiedere alla Ministra Santanchè. Per cui è inutile muoversi in altri binari perché il potere è occupato, in questo momento, dalla destra e lo esercita con tutta la forza che può. Però, in un'Aula come quella parlamentare, noi abbiamo la necessità di avere un confronto perché, veramente, altrimenti questo luogo si riduce all'inutilità, e noi non ce lo possiamo permettere perché siamo eletti da tantissimi cittadine e cittadini. Nonostante una forte astensione, comunque sono tante le persone che sono andate a votare, che vanno a votare, che sono andate a votare anche in Puglia, in Campania, in Veneto, e forse non ve ne siete accorti. Anche per questo, magari, faticate a trovare la parola questa mattina, però anche da questo punto di vista noi cercheremo di svegliarvi. Ecco, a queste persone bisogna dare una risposta. Perché non state collocando la discussione nell'articolo giusto del codice della strada? Perché volete fare una forzatura nazionale e non volete aprire invece una discussione reale sulle semplificazioni da fare insieme agli enti locali? Non ci avete permesso di costruire un percorso parlamentare - sarebbe stato bello, giusto, utile e opportuno - per arrivare a una soluzione condivisa, ma perlomeno dovete intervenire in quest'Aula: lo chiedo, per suo tramite, Presidente, ai colleghi della maggioranza, al relatore che ringrazio per l'attenzione con cui ha seguito questo tema anche durante la discussione generale, alla rappresentante del Governo. Veramente, vi chiediamo almeno una spiegazione, che ci consenta perlomeno di capire su che terreno si sta collocando questo confronto politico perché - lo ripeto per l'ennesima volta, nel terzo intervento e userò tutto lo spazio che ci è consentito per continuare a ripeterlo - noi vi chiediamo semplicemente di affrontare il tema delle semplificazioni non come grimaldello per permettere a singole categorie di avere uno strumento giuridico per accampare pretese non condivise con gli enti locali, ma per costruire, insieme con gli enti locali, percorsi per garantire effettivamente una semplificazione nella vita dei cittadini e delle imprese. Voi non lo volete? Spiegateci almeno perché.

## Intervento di "FASSINO Piero" - "PD-IDP"

(PD-IDP). Grazie, Presidente. Per un solo minuto, su cui richiamo l'attenzione di tutti i colleghi. Il tema che stiamo discutendo, in particolare, con questa proposta che ha illustrato l'onorevole Ruffino, conferma una cosa che per esperienza, purtroppo, ho potuto constatare molte volte: che ogni volta che si assume un provvedimento di semplificazione, in realtà, le norme complicano ancora di più la vita delle persone, delle famiglie e delle imprese. E quindi raccomando che, nel discutere e nell'affrontare questo tema, si abbia presente questo. Noi crediamo di semplificare ma, in realtà, rendiamo più complicata la procedura, più complicata l'applicazione delle norme e più complicata la vita della gente.

## Intervento di "GHIRRA Francesca" - "AVS"

(AVS). Grazie, Presidente. Devo dire che questo articolo ha dell'incredibile. Non ci sorprendiamo più di tanto visto che con la modifica del codice della strada avevamo già visto la tendenza accentratrice del Governo, ma in particolare del Ministero delle Infrastrutture e dei trasporti, rispetto alle competenze dei comuni. Lo avete già fatto per quanto riguarda la definizione delle zone a traffico limitato, delle piste ciclabili, persino delle aree di sosta all'interno dei territori comunali. Adesso vi spingete oltre anche relativamente alle strutture ricettive, alle strutture alberghiere, introducendo delle deroghe che hanno dell'incredibile. Ancora una volta vi sostituite ai sindaci, che potrebbero intervenire su questi aspetti semplicemente con delle ordinanze, imponendo delle regole per legge, anche ai sindaci che sono della vostra parte politica. Ma io mi chiedo: ma non hanno nulla da dire rispetto a questo atteggiamento che ha il Governo nei loro confronti? Presidente, io chiedo se sia possibile accantonare almeno questo emendamento, visto che i precedenti che sono stati discussi sono stati bocciati dall'Aula, perché la maggioranza abbia la possibilità di riflettere più a fondo sulle ripercussioni di norme come queste nella gestione dei nostri municipi. Penso che sia necessario cambiare atteggiamento e anche chiarire al vostro interno se siete la maggioranza dell'autonomia differenziata o quella di un Governo che tende ad accentrare i poteri su di sé, calpestando anche quelle che sono le prerogative dei comuni

## Intervento di "IARIA Antonino" - "M5S"

(M5S). Grazie, Presidente. È già stato detto che questo articolo agisce in modo non organico e in maniera frammentata sul codice della strada, come una mannaia, e questa è la critica fondamentale. Il secondo problema è che, purtroppo, questo articolo è stato proposto dalla Ministra Santanche', e quello è già un ulteriore problema del nostro Paese, ossia che la Ministra Santanche' è ancora Ministra. Adesso io capisco che ognuno ha i suoi amichetti, quindi magari qualche gruppo di associazioni alberghiere ha chiesto alla Santanchè di poter liberare il parcheggio sotto il proprio albergo a suo piacimento fregandosene dei regolamenti comunali, dei regolamenti delle città e degli enti preposti a fare i regolamenti che gestiscono lo spazio urbano, e quindi facciamo questa cosa che dovrebbe essere una semplificazione. Ma quando noi agiamo con una norma così, buttata dall'alto, con tutti i regolamenti locali e con tutti i regolamenti regionali, non pensate che poi, successivamente, ci saranno miliardi di ricorsi, miliardi di problemi nell'applicare anche questa norma assurda sulla deregolamentazione dei parcheggi di fronte agli alberghi? Io sono un architetto e conosco molte imprese: adesso vado al Governo e decido di fare la deregolamentazione per i parcheggi per le imprese che lavorano con me davanti a un cantiere e lo faccio con un provvedimento nazionale. Chiaramente, tutti gli altri, magari, mi fanno causa, fanno ricorso ogni volta che faccio un'autorizzazione. Questo è un concetto proprio sbagliato del modo di governare che avete. Sinceramente è proprio inconcepibile, anche dal punto di vista mentale, pensare che la Santanchè sia ancora Ministra: è questo il problema grave, cavolo! E vengono fuori queste cose buttate come semplificazione. Ma porca miseria, ma potete avere la decenza di studiare? Cioè di mettere a fare i Ministri qualcuno che ne capisca di leggi e che non faccia soltanto le leggi

(M5S). Grazie, Presidente. Allora, tutti i miei colleghi hanno già evidenziato quanto questo articolo, questa proposta della Ministra Santanche' - voglio ripeterlo perché è l'unica proposta che ha fatto ed è una proposta veramente ridicola in questi ultimi tempi - sia assurda, creerà problemi, sia sbagliata dal punto di vista concettuale. Però, io vorrei ritornare a quello che ha detto anche il mio collega Colucci ieri, parlando su tutto il disegno di legge: questo disegno di legge tocca tutte le Commissioni parlamentari e nessuna di queste Commissioni è stata interessata per discutere nel merito. Questa è la cosa più grave, mi rivolgo al presidente anche della mia Commissione, tramite lei. Abbiamo degli articoli che toccano il codice della strada, il codice della navigazione, degli articoli sulla semplificazione che riguardano anche le basi di dati, di telecomunicazione, eccetera. È possibile che non siamo degni, come Commissione, di andare a discutere nel merito questi articoli Cioè, non è degno di un Paese civile e non è degno nemmeno il fatto che noi abbiamo una Commissione semplificazione, che tra l'altro ha fatto un'ottima relazione, condivisa tra tutti, tra senatori e deputati, per andare nell'ottica della semplificazione normativa. Però, se questi sono tutti esercizi di stile e poi arriviamo che la semplificazione è semplicemente semplificare il pezzettino che mi crea problemi a una mia pratica particolare, diventa una cosa veramente assurda. È assurda e anche problematica, perché poi, siccome diventerà legge, voglio vedere poi come anche i comuni amministrati dai vostri sindaci si troveranno a gestire questa roba qua. Sarà molto bello da vedere, ci sarà anche molto da ridere e saremo sempre lì a ricordare che è la vostra Ministra inutile, Santanche', che ha fatto questa legge

## Intervento di "MARI Francesco" - "AVS"

(AVS). Grazie, Presidente. Andando avanti nell'analisi e nelle votazioni relative a questo provvedimento, sembra sempre di più che la maggioranza abbia una specie di delle prebende messo là, evidentemente, per dare risposta a , a gruppi di potere, a sostenitori, approfittando di questo o di quel provvedimento per infilare dentro queste risposte. In particolare, questo provvedimento, come sappiamo, riguarda la semplificazione. Vi invito a riflettere su un fatto: la semplificazione non è la deroga; la semplificazione è un'altra cosa. È un alleggerimento di procedure, è anche sburocratizzazione, cosa di cui ovviamente c'è sempre bisogno, ma va fatta con grande accuratezza. La semplificazione non può essere una deroga alle prerogative degli enti locali fatte a tutela dell'interesse pubblico: questo è un fatto di una gravità assoluta. Se nei regolamenti e nelle norme dello Stato alcune scelte sono attribuite agli enti locali, è per l'interesse pubblico, perché l'ente locale in questo caso deve fare questo tipo di valutazione. Lo diceva il collega Zaratti prima, rispetto all'utilizzo dei droni sostanzialmente per la diffusione dei fitofarmaci sul territorio. Anche lì, in quel caso, si può derogare alle prerogative di enti, di istituti, di soggetti che operano sul territorio nella tutela della salute e della sicurezza pubblica, con norme dello Stato, inserite in un provvedimento con tutta questa leggerezza? Guardate, davvero, credo che sia una cosa di una gravità assoluta: vi dovete fermare da questo punto di vista; vi dovete davvero fermare! Non si deroga alla sicurezza, non si deroga alla salute, non si deroga all'interesse collettivo: la semplificazione è un'altra cosa. Voi state stravolgendo il senso della semplificazione

## Intervento di "PAVANELLI Emma" - "M5S"

(M5S). Grazie, Presidente. Stiamo vedendo in diversi provvedimenti come questo, ma anche nel decreto Concorrenza che abbiamo in questo momento in discussione in Commissione attività produttive, diversi articoli, diverse questioni che riguardano il turismo. Abbiamo capito il giochino che si sta facendo da parte del Governo: seminare in vari decreti invece di fare un decreto o un disegno di legge unico che riguardi il turismo. In questo caso, si parla di concedere un pezzo di strada per il carico e lo scarico davanti agli alberghi. Il problema sta nel fatto che, se immaginiamo una strada a senso unico, pertanto una strada magari stretta, piccola, se la concessione viene data all'hotel che è su quella strada, significa che il cittadino magari si ritrova continuamente con il problema per raggiungere un luogo di lavoro o un luogo di studio o addirittura la propria casa. Quello che stiamo vedendo con questo articolo, ma anche con gli articoli successivi, riguardo al settore del turismo, è veramente uno sciacallaggio e stupisce perché questa maggioranza, oggi, in quest'Aula, e questo Governo, che voleva l'autonomia differenziata in ogni regione - e sappiamo che il turismo è una materia concorrenziale -, oggi, da questo punto di vista, cerca dall'alto di andare a decidere sui territori. Sappiamo bene che non sono tutti uguali proprio per una questione di conformità di territorio, perché una strada magari grande che abbiamo a Roma, a Napoli, a Milano, non è certamente la stessa cosa rispetto a un borgo in Umbria... Presidente, mi auguro che i colleghi di maggioranza non stiano facendo foto mentre sto intervenendo, perché, se non sbaglio, è addirittura contro il Regolamento Detto questo, Presidente, io credo che la maggioranza debba rendersi conto che non si possono prendere queste decisioni così dall'alto, senza avere un minimo di consapevolezza del fatto che il nostro territorio ha una conformazione completamente diversa e, in questo caso, si va a dare una concessione in barba alle amministrazioni locali, in barba ai nostri sindaci, in barba anche alle leggi che sono quelle regionali. Per questo chiedo ovviamente al collega se posso sottoscrivere il suo emendamento, e credo che anche il Governo debba magari fermarsi un attimino di più su questa tematica

## Intervento di "RUFFINO Daniela" - "AZ-PER-RE"

(AZ-PER-RE). Grazie, signor Presidente. Ecco, questo forse è un esempio di autonomia all'incontrario. Mi chiedo come sia possibile varare una norma nazionale che, poi, entra nello specifico, nelle storie dei territori, nella vita dei territori, che spesso hanno la volontà di puntare al turismo. Più volte ho detto in quest'Aula - e spero assolutamente di essere smentita - che non c'è un'attenzione agli enti locali, e anche questa parte del provvedimento lo dimostra. Io ricordo che già i comuni, con aperture di bar e di ristoranti, laddove non c'è la possibilità di avere dei parcheggi, chiedono le monetizzazioni per fare altri parcheggi in zone limitrofe. I ristoranti e gli alberghi hanno delle necessità, ma le necessità, soprattutto, le hanno i nostri sindaci. Un'autonomia almeno in questo senso - e sicuramente mi rifaccio all'intervento del collega - è assolutamente dovuta. Non possiamo pensare che una norma nazionale possa essere calata in ogni territorio. Abbiamo bisogno di città che siano competitive, di alberghi che possano offrire dei servizi. Penso soltanto a quanto è successo in questi giorni a Torino con le ATP: perché non può essere il comune di Torino a decidere quali spazi, quali aree lasciare a disposizione. Abbiamo bisogno di un turismo competitivo, nuovo, e i parcheggi in questo caso lo sono, e lo sono le strutture ricettive e alberghiere. Davvero c'è da fare una profonda riflessione su questo, signor Presidente e Governo: non è andare verso la semplificazione, è semplicemente andare verso una nuova burocrazia e andare contro la semplificazione nella maniera più assoluta. Davvero chiedo un ripensamento in questo senso. Non comprendo il motivo per cui si scelga una via del genere da parte del Governo, perché è assolutamente negativa, penso anche per il Governo, ma assolutamente per gli enti locali

(AZ-PER-RE). Grazie, signor Presidente. Volendo dare un titolo a questa discussione, il titolo è: il Governo si sostituisce ai sindaci nella definizione degli spazi di parcheggio davanti agli alberghi, eccetera. Ma è quasi surreale pensare che il ruolo del Governo sia questo. Invece, effettivamente è così. La vita di una città è davvero molto particolare, soprattutto in carenza di spazi. Io faccio un leggero ripasso insieme a voi, certa che i sindaci e gli amministratori locali che popolano quest'Aula - e sono tanti - ogni giorno si confrontano con questi problemi. In genere vengono fatte le ordinanze nel giusto tempo, perché gli spazi in città, i parcheggi, sono preziosi. Ci sono i vigili urbani che intervengono. Direi che questa parte è molto ben normata e non vedrei personalmente nessuna necessità di andare a ridurre, tra virgolette, questo potere dei sindaci. Anzi, cercherei di dar loro una mano, magari fornendo più personale, perché ogni modifica che viene fatta dal Governo deve essere studiata dai comuni e ha poi un costo. Ha un costo da parte di amministrazioni che sono ridotte all'osso come personale, e quindi, se il Governo fa questo e se entra in queste dinamiche così particolari, la domanda è: ma non c'è niente di importante e di meglio da fare che andare a toccare una cosa che davvero funziona

# Articolo 12 - A.C. 2655

## Intervento di "EVI Eleonora" - "PD-IDP"

(PD-IDP). Grazie, Presidente. Anche dal nostro punto di vista, questo articolo, che è stato aggiunto in Senato, va soppresso ed è un atto dovuto per difendere la serietà delle politiche pubbliche, ma anche la credibilità di questo Parlamento. In questo articolo, che viene presentato come un aiuto ai lavoratori del comparto turistico ricettivo, in realtà, si nasconde l'ennesimo regalo edilizio. La cosa ipocrita e anche meschina è che viene mascherato come misura sociale. In nome di questa cosiddetta “semplificazione”, si concede ai privati un aumento fino al 20 per cento delle volumetrie e delle superfici con una semplice SCIA, quindi senza valutazioni, senza pianificazione territoriale, senza garanzia reale della destinazione degli alloggi. Quindi, diciamolo chiaramente: non è questo il modo di affrontare il problema - che, è vero, è un problema serio - dei lavoratori stagionali, che è la precarietà abitativa strutturale, ma non è certo la mancanza di deroghe urbanistiche per i proprietari. Quindi, questo articolo crea solo scorciatoie e non diritti, crea rendite e non case, crea opportunità per pochi e non tutele per chi lavora spesso 12 ore al giorno e spesso con salari indegni. Soprattutto, non contiene alcun meccanismo stringente che assicuri che questi alloggi, una volta realizzati con procedure accelerate e volumi ampliati, restino stabilmente destinati ai lavoratori a condizioni agevolate, quindi senza vincoli chiari. Rischiamo che questa misura diventi l'ennesimo cavallo di Troia per operazioni immobiliari travestite da Noi, invece, vogliamo politiche abitative serie, europee, strutturali; vogliamo fondi per gli alloggi dei lavoratori e accordi territoriali,

## Intervento di "IARIA Antonino" - "M5S"

(M5S). Grazie, Presidente. Qui c'è sempre la conferma che quando i edilizi, i superbonus li dovete fare per voi, vanno bene, sennò, poi, diventano una scusa per dire che voi non avete fatto nulla per la nostra economia, ma questo è ormai un tema che noi conosciamo molto bene. Tra l'altro, questo articolo fa proprio capire quanto sia brutto e volgare parlare in questa maniera degli alloggi per i dipendenti, dopo che sono usciti tantissimi video, tantissime denunce, di persone che erano costrette a vivere negli scantinati, pagati pochissimo, nelle strutture alberghiere, nelle strutture anche turistiche. Quindi, da questo punto di vista, voi cosa state facendo? Regalate il 20 per cento in più, che non garantisce che venga usato per le persone che ci lavorano, ma viene solo garantito il fatto che si dà più possibilità di avere altra cubatura, fregandosene di…

## Intervento di "MARI Francesco" - "AVS"

(AVS). Grazie, Presidente. Mi permetto di aggiungere: cambiate almeno il titolo, perché a leggere “Misure di semplificazione per i lavoratori del comparto turistico-ricettivo” sembra che è una misura a favore di quei lavoratori. Dove sono i vantaggi per i lavoratori? Adesso vengono anche usati come strumento di distrazione nel titolo degli articoli. Dove è il vantaggio per i lavoratori qui, se fate le norme per gli albergatori, se fate le norme sui parcheggi e se fate le norme per aumentare la cubatura degli alberghi ? E mettete i lavoratori nel titolo? Ma vergognatevi

## Intervento di "PASTORELLA Giulia" - "AZ-PER-RE"

(AZ-PER-RE). Se mai nella prossima vita dovessi reincarnarmi, vorrei nascere albergatrice, perché sono incredibili le facilitazioni e le agevolazioni che, a più riprese, sono date a questa categoria, in particolare alla categoria dei balneari. Soffriamo di “balnearismo” diffuso nel nostro Paese. A giugno - ricordiamo le puntate precedenti -, è stato decretato che ci sarà una sorta di superbonus per gli albergatori - sappiamo come è finita con il superbonus - ovvero un da 120 milioni per la riqualificazione degli alloggi destinati ai lavoratori del comparto turistico-ricettivo, con addirittura un contributo del 30 per cento per gli albergatori e gli stabilimenti balneari che li affittano a prezzi calmierati. Non contenti, dopo cinque anni, questi stessi albergatori, dopo aver utilizzato i contributi pubblici, potranno rimetterli liberamente sul libero mercato e affittarli al prezzo che decidono. Con questo articolo si va ulteriormente a incentivare, a semplificare questa idea, utilizzando proprio quelle semplificazioni urbanistiche che tanto avete criticato al comune di Milano, ovvero la cosiddetta SCIA, per esempio, o altri tipi di semplificazioni per l'aumento delle cubature, della volumetria. Quindi, la cosa incredibile è che non si capisce perché, per questa categoria in particolare, tutto quello che è stato detto, ossia che il superbonus è sbagliato, che la semplificazione normativa per l'edilizia è sbagliata, per loro non valga nulla. Allora, il mio suggerimento molto modesto è che, sì, è vero, abbiamo un problema di dove alloggiare queste persone, i cui numeri sono grandi e piccoli, in una sorta di fisarmonica stagionale. Forse ci sarebbero altre maniere. Ne suggerisco sommessamente alcune: magari pagarli meglio, prima cosa; dare loro più diritti, seconda cosa; evitare il nero, che li mette in condizioni precarie. Quindi, credo che questo articolo sia un favoritismo non giustificabile in alcuna maniera, che si debba toccare il tema dei lavoratori turistici e stagionali in maniera molto seria, perché molto spesso sono persone sfruttate e che, però, sono assolutamente necessarie alla nostra Nazione, ma trattarlo così è solo un favore a chi già di favori con le concessioni balneari, eccetera, ne ha tantissimi e non si capisce perché debbano continuare ad avere i soldi, tanto paga Pantalone, e loro continuano ad essere favoriti

## Intervento di "PAVANELLI Emma" - "M5S"

(M5S). Grazie, Presidente. Con questo articolo vediamo come questa maggioranza prende in giro i cittadini, come vada avanti a slogan e a propaganda. Se da una parte il superbonus 110 continuate a delegittimarlo, lo avete di fatto aggiunto solo per il settore ricettivo, per i dipendenti, per i lavoratori del settore ricettivo, dall'altra, oggi, cosa fate? Fate una piccola aggiunta a questa cosa, cioè gli date una cubatura, un forfettario di cubatura in più, con la scusa che è per gli alloggi ai dipendenti, che, fra 5 anni, una volta pagati con il 110, diventeranno, a tutti gli effetti, stanze in più per queste strutture ricettive. E, allora, vede, Presidente, qui vediamo la verità che viene fuori di una Ministra, la Ministra Santanche', che, tra l'altro, vorrei anche annunciare in quest'Aula che, dal mese di luglio, la Commissione attività produttive chiede che venga in audizione in Commissione Insomma, forse uno dei motivi è proprio questo, uno dei motivi è che la Ministra Santanche', in ogni provvedimento, riesce a seminare, a mettere insieme alcuni provvedimenti per il settore alberghiero, perché così poi, ovviamente, può dire: noi abbiamo fatto tantissimo, abbiamo dato le strade per i parcheggi, adesso diamo una cubatura maggiore, abbiamo dato un superbonus 110, abbiamo fatto tanto. Poi, di fatto, nella realtà, quello che vediamo è, da una parte, Presidente, una disparità di trattamento tra imprenditori e tra cittadini e, dall'altra, che, di fatto, si stanno regalando camere in più agli albergatori, in barba a qualsiasi norma che abbiamo a livello locale, anche perché ricordo che questa materia è addirittura concorrenziale con le leggi regionali

## Intervento di "ZARATTI Filiberto" - "AVS"

(AVS). Grazie, signor Presidente. Questo è un articolo particolarmente importante in questo provvedimento. Non che gli altri non lo fossero, tutti quanti in senso negativo, ma io penso che una riflessione su questo punto serva. Questo articolo, che peraltro è stato inserito al Senato, introduce una disciplina agevolata e semplificata per gli interventi, iniziati entro il 31 dicembre 2026, di ristrutturazione urbanistica o edilizia o di demolizione e ricostruzione finalizzati alla creazione, riqualificazione e ammodernamento di alloggi destinati a condizioni agevolate ai lavoratori del settore. In realtà, attraverso questo tipo di formula, ancora una volta in deroga, autorizziamo le strutture alberghiere ad aumentare del 20 per cento la propria cubatura per realizzare nuove stanze a disposizione di quell'attività produttiva, utilizzando la foglia di fico degli alloggi che, in modo agevolato, dovrebbero essere forniti ai dipendenti. I colleghi, rispetto alla questione degli stalli e dei parcheggi davanti agli alberghi, hanno già evidenziato che, fondamentalmente, questa normativa, messa in questo modo, va al di là e contro gli interessi collettivi delle città, travalica i diritti e i doveri degli enti locali nel programmare la vita e la funzionalità del proprio territorio. Ma questo è di una gravità inaudita: di fatto, consente un'ulteriore espansione delle strutture alberghiere, un aumento ulteriore di cubature. Non ve ne è alcuna ragione! Non è questa la questione fondamentale! Non è in questo modo che si aiutano le attività turistico-alberghiere nel nostro Paese! È necessaria, invece, un'altra politica, una politica che utilizzi maggiormente i trasporti pubblici per far visitare le nostre città, per rendere le nostre città più

(AVS). Grazie, Presidente. La ringrazio perché, ogni tanto, volge anche lei lo sguardo a sinistra e ci permette di poter essere, come dire, interessati anche noi al dibattito. Presidente, questo provvedimento è una vera porcata Io lo voglio dire chiaramente: è una vera porcata . In modo particolare questo articolo è una vera porcata, perché si consente l'aumento delle cubature delle strutture alberghiere senza alcuna regolamentazione, facendo finta che riguardi i lavoratori del settore alberghiero e, invece, noi avremo il 20 per cento di aumento delle cubature, delle stanze degli alberghi senza alcuna programmazione, senza alcuna possibilità, da parte degli enti locali, di ragionare sull'impatto che l'aumento di quelle strutture può determinare sul territorio. Un regalo che state facendo alle grandi catene alberghiere, ai vostri amici alberghieri, completamente gratis sulle spalle dei diritti dei cittadini e delle cittadine. State regalando soldi nostri, state regalando i soldi delle nostre comunità. Io non credo che questo sia il modo giusto di affrontare le questioni della politica. Poi, avete intenzione di mettere in campo una Poi, arrivate qui anche con i provvedimenti chiusi, senza alcuna possibilità di modificarli, senza la possibilità di discutere un emendamento. Vi siete offesi perché, tempo fa, qualcuno ha detto che questa vostra gestione del Paese stava assumendo una svolta autoritaria. Io non so perché vi offendete, perché, quando si arriva in Parlamento con i provvedimenti chiusi, che riguardano argomenti così delicati e così importanti, se non è questa la svolta autoritaria, qual è? Qual è la svolta autoritaria in un Paese? Quando non c'è la possibilità di discutere in Parlamento, quando in Parlamento non si possono modificare le norme, quando gli emendamenti vengono cestinati uno dopo l'altro, con il silenzio della maggioranza, che non parla mai e che non si confronta mai: se non è questa la svolta autoritaria, qual è? Guardate che oggi, su questo articolo, state facendo un errore gravissimo, che riguarda la vita del nostro Paese

# Articolo 13 - A.C. 2655

## Intervento di "CASU Andrea" - "PD-IDP"

(PD-IDP). Grazie, Presidente. Riapriamo la discussione dall'articolo 13 e ci ricolleghiamo a quello che abbiamo già affrontato all'articolo 11, perché anche su questo articolo c'è una nota da parte dell'Associazione nazionale dei comuni italiani che mette in guardia su quella che è l'attuale formulazione di questo articolo. Da questo punto di vista, io vorrei collegarmi anche a quello che c'è nelle 320 pagine del prezioso , che è stato elaborato per noi dagli uffici della Camera, che a pagina 57 segnala come, per questo articolo, il Comitato per la legislazione della Camera, nel parere reso sul provvedimento nella seduta del 12 novembre 2025, ha richiesto, con un'osservazione, di approfondire la disposizione, al fine di individuare con maggiore precisione le categorie di servizi di trasporto pubblico per le quali trova applicazione il regime di libera iniziativa privata e il libero accesso al mercato. Non è solo l'opposizione, non è solo l'Associazione nazionale comuni italiani, ma è anche il Comitato per la legislazione della Camera a metterci in guardia di un aspetto, perché, onestamente, in questo articolo, questa semplificazione della disciplina dei servizi di trasporto pubblico di linea non soggetti ad obblighi di servizio e non programmati è di difficile comprensione. La semplificazione dovrebbe andare nella direzione di rendere più semplice la vita dei cittadini e delle imprese e rendere più chiaro ciò che oggi è oscuro. Questa norma, come ci viene detto da chi la deve applicare e da chi l'ha studiata, non rende più chiaro, ma rende più oscuro quello che è l'ambito di applicazione, tra l'altro, su un tema, come quello del trasporto pubblico di linea, che veramente è un tema cruciale per la vita delle persone, perché il diritto al trasporto e alla mobilità è il diritto dei diritti. Perché il tempo che noi impieghiamo per raggiungere il posto di lavoro, il tempo che impieghiamo per andare a curarci e il tempo che impieghiamo per andare a formarci ci dà l'accessibilità a quel diritto e a quel servizio. Esistono obblighi di trasporto pubblico. Esistono degli impegni che questo Governo, purtroppo, con questa manovra, sta dimenticando, perché non stiamo potenziando il Fondo nazionale trasporti nemmeno degli 800 milioni di euro che sarebbero necessari a coprire l'aumento dei costi legati all'inflazione. Questo genererà ancora più diseguaglianze e ancora più disparità. Apriamo all'intervento di semplificazione con questa proposta di servizi e di trasporto, ma non si chiarisce per chi, per cosa, come, quando e nemmeno chi lo deve fare. Da questo punto di vista è indispensabile intervenire. Noi, col nostro emendamento, ci siamo limitati a depositare quelle che erano le osservazioni che avevamo raccolto dalla proposta dell'ANCI, ma io penso che sia necessario fare una vera discussione. Non si può procedere così per un favore dopo l'altro. Si fa quel decreto perché si pensa di andare incontro a una categoria, poi si fa quell'altro contro quell'altra categoria. Stiamo parlando del trasporto pubblico, del diritto alla mobilità dei cittadini e delle cittadine e del destino di oltre 100.000 lavoratrici e lavoratori. Da questo punto di vista, io penso che sia indispensabile che il Governo apra gli occhi su cosa si cela dentro queste semplificazioni che stanno apparendo come complicazioni. Perlomeno, nei punti come questo, che affrontano un tema che è serio, cioè quello dei servizi di trasporto pubblico di linea non soggetti ad obbligo di servizio e non programmati, bisogna procedere nella via della chiarezza e non attraverso una norma che, in questa maniera, rischia solamente di ingenerare ancora più confusione interpretativa e un sistema ancora più ingarbugliato. E quanto abbiamo bisogno di semplificare la

## Intervento di "IARIA Antonino" - "M5S"

(M5S). Grazie. Chiedo chiaramente al collega di sottoscrivere l'emendamento. Prima abbiamo parlato della Ministra Santanchè, adesso abbiamo, secondo me, un altro fenomeno di questo gruppo di Governo di incompetenti, che è il Ministro Salvini, che porta questa proposta di semplificazione sul trasporto pubblico non di linea dopo aver collezionato degli insuccessi e delle bocciature dalla Corte costituzionale proprio su questo argomento, su tutti i decreti attuativi che riguardano il trasporto pubblico non di linea. Anche qui, come ho detto prima, la Commissione trasporti - che, tra l'altro, sta valutando alcune proposte di legge proprio su questo tema - non è stata interessata a giudicare e a parlare degli articoli di questo provvedimento Semplificazioni; quindi, come abbiamo detto prima, è arrivato un disegno di legge senza consultare nessuno. Ma il problema qual è? Che con questa proposta di semplificazione possiamo veramente ricreare un altro Se si decide di fare una politica economica soltanto per la guerra e per le armi, si abbandona tutto il resto, e voi state abbandonando tutto il resto; ma il resto - tutto il resto - è la vita dei cittadini italiani: come si spostano, come vanno a lavorare, come riescono a fare impresa e come riescono anche a curarsi. Ma voi non lo fate, e fate questi provvedimenti Semplificazioni. Tra l'altro, è veramente strano, sono stati anche gentili, perché il Parlamento stesso, i tecnici del Parlamento hanno detto che c'è un piccolo problemino su questo articolo. Quindi, se non volete ascoltare le forze politiche di opposizione, ascoltate le persone competenti, che vi dicono, già nella relazione al disegno di legge, che questo articolo non è chiaro. Potete fare una riformulazione, potete accettare gli emendamenti, che tra l'altro danno semplicemente una piccola possibilità di via d'uscita per non creare problematiche e un po' più di libertà nel poter agire nell'applicare questo articolo in maniera più consona e più legata ai regolamenti esistenti, nonché alla capacità delle regioni che hanno già legiferato in questo senso o a quelle che devono ancora legiferare in questo senso

# Articolo 14 - A.C. 2655

## Intervento di "IARIA Antonino" - "M5S"

(M5S). Sì, grazie. Vorrei solo motivare il nostro voto di astensione su questo articolo, in quanto, in tutto questo calderone, un piccolo barlume di chiarezza si è fatto proprio sulle competenze di sicurezza e di polizia dei comandanti del porto, riscrivendo la norma in maniera un po' più chiara. Chiaramente, secondo noi non basta, ma, su questo, esprimeremo un voto di astensione, proprio perché tutte queste competenze andavano riorganizzate e riscritte in una maniera un po' più chiara ed efficiente.

# Articolo 23 - A.C. 2655

## Intervento di "GUERRA Maria Cecilia" - "PD-IDP"

(PD-IDP). Grazie Presidente, vorrei intervenire in dichiarazione di voto su questo articolo che proroga al 26 novembre - quindi per il 2025 - uno strumento ulteriore di lavoro occasionale in agricoltura, che era stato in vigore nel 2023 e 2024, ma che poi la maggioranza ha deciso di non confermare; infatti, siamo al 26 novembre e non è stato ancora confermato. In modo del tutto incomprensibile, lo si approva, adesso - lo ripeto -, per il 2025. Questa è una cosa che non è stata spiegata, ossia quale sarebbe l'esigenza a cui si risponde, ma in generale vorrei sottolineare che siamo contrari a questo dei contratti, a questa proliferazione di tipologie sempre diverse di contratti, specificamente in agricoltura, dove vige la massima flessibilità e dove sono presenti contratti flessibili che possono far fronte a esigenze stagionali del settore, comprese esigenze legate al maltempo eccetera, e che danno molte più tutele ai lavoratori. Quindi il nostro voto su questo articolo è contrario

# Articolo 28 - A.C. 2655

## Intervento di "EVI Eleonora" - "PD-IDP"

(PD-IDP). Grazie, Presidente. In Italia, tutti gli edifici pubblici che hanno compiuto 70 anni sono automaticamente vincolati, però, colleghi, lo sappiamo bene, non tutti gli edifici sono Palazzo Farnese, Palazzo Ducale a Venezia o il Castello Sforzesco e nemmeno la Torre Velasca o il Pirellone. Proponiamo, quindi, questo articolo aggiuntivo che, finalmente, affronta con realismo e serietà una delle cause principali del rallentamento degli interventi di riqualificazione energetica sugli edifici pubblici, ovvero l'eccesso di vincoli automatici, spesso applicati in modo burocratico e indiscriminato. La norma vigente, come dicevo, considera automaticamente sottoposto a tutela qualsiasi edificio che abbia più di 70 anni: peccato che questo parametro, oggi, significhi bloccare o complicare pesantemente gli interventi su strutture costruite anche negli anni Cinquanta, che nessuno può fingere siano, per definizione, dei capolavori architettonici o delle testimonianze storiche indispensabili. Nella maggior parte dei casi si tratta di edifici energivori, mal coibentati, inquinanti, insicuri che, però, finiscono sotto la lente delle soprintendenze solo perché hanno superato una soglia anagrafica del tutto arbitraria. Il nostro articolo aggiuntivo è, quindi, di puro buonsenso: la tutela automatica viene circoscritta a quegli edifici costruiti prima del 1945, cioè a un patrimonio che ha un reale valore storico e identitario; tutto il resto continuerà ad essere valutato caso per caso, ma senza quell'automatismo che oggi paralizza la modernizzazione del settore pubblico. Smettiamola, quindi, con l'ipocrisia: non c'è nulla di sostenibile nel mantenere scuole e municipi degli anni Cinquanta, che consumano il triplo dell'energia necessaria, solo perché la norma li considera improvvisamente storici per anzianità. Questo non è rispetto del patrimonio, è immobilismo travestito da tutela. Quindi, se vogliamo davvero una pubblica amministrazione efficiente, se vogliamo ridurre le emissioni, i costi energetici e gli sprechi, dobbiamo permettere agli enti locali di intervenire con rapidità e senza burocrazia inutile

## Intervento di "L'ABBATE Patty" - "M5S"

(M5S). Grazie, Presidente. Volevo solo dire, in due parole, perché abbiamo presentato questo emendamento. Riteniamo che sia importante perché, quando noi parliamo di economia circolare o di aiutare il sistema a fare innovazione di prodotto, innovazione di processo, poi, nella realtà, però, ci sono dei meccanismi che non funzionano. In questo caso, anche se io vengo dalla Commissione ambiente e potrebbe sembrare strano, stiamo cercando di semplificare la vita alle procedure per gli impianti di riciclo. Ma perché? Perché, se un impianto di riciclo vuole effettuare un'innovazione di processo con un nuovo macchinario, deve rifare tutto l'iter, che va da due mesi fino a due anni. A volte, mi dicono anche le imprese: noi evitiamo anche di fare, di approcciare alcuni progetti con il PNRR perché è inutile che cambiamo tutta l'apparecchiatura, ci vogliono due anni e siamo fermi. Quindi io voglio semplificare questa procedura, però, attenzione, restando nelle regole, ossia la semplifichiamo quando si tratta di fare una piccola variazione sull'impianto, lasciando, invece, inalterato l'articolo del decreto legislativo n. 152 se, per esempio, viene aumentata la percentuale trattata del 10 per cento oppure viene cambiata la tipologia di rifiuto che posso trattare all'interno dell'impianto. Mi sembra giusto restare, quindi, con dei paletti da mettere, ma cercando di dare supporto alle imprese in Italia che fanno riciclo, che sono il fiore all'occhiello in Italia, sono il

# Articolo 35 - A.C. 2655

## Intervento di "CASU Andrea" - "PD-IDP"

(PD-IDP). Grazie, Presidente. Quello in esame è un emendamento molto importante per noi perché tocca una questione a nostro avviso cruciale. Basta aprire il per renderci conto di come dentro questo disegno di legge sulle semplificazioni, in realtà, vi siano ben 12 pagine dedicate a quello che viene definito, con un eufemismo, riordino dell'Automobile Club d'Italia ma, di fatto, è la riforma dell'ACI. Una riforma che, dopo 120 anni di storia, chiude una stagione, una lunga stagione, quella dell'autonomia dell'Automobile Club d'Italia e invece apre una nuova fase di vita per questa organizzazione così importante. È chiaro che siamo di fronte a un ente con base associativa con oltre 1.200.000 soci, è fondamentale avere rispetto per le determinazioni che si hanno ma dobbiamo avere anche rispetto per la funzione che ACI svolge e deve svolgere, e per le lavoratrici e i lavoratori che lavorano in ACI e che lavorano nelle società controllate. Quello che manca in questo articolo, che abbiamo chiesto con grande attenzione al Governo di inserire, anche con un ordine del giorno che è stato presentato durante la discussione del bilancio, quando si era aperto proprio nel bilancio una riflessione su quelle che potevano essere le conseguenze del prelievo forzoso che era stato immaginato nei confronti di ACI, è quello di garantire in maniera chiara, netta, espressa, attraverso un'espressa clausola sociale, i livelli occupazionali e i diritti di tutte le lavoratrici e i lavoratori coinvolti. Perché vedete, questo riordino è immaginato e pensato nell'ottica di chi deve nominare; è pensato per quella che deve essere la funzione dei Ministeri nell'inserire figure; è finalizzato a un azzeramento dei consigli di amministrazione, che apre anche pesanti interrogativi su dove porterà questo azzeramento per i lavoratori. Penso alla vicenda anche di Sara Assicurazioni, a tante questioni che si intrecciano con questi azzeramenti di nomine. Però quello che non potete assolutamente fare, anche nel momento in cui decidete di rompere, chiudere la stagione dell'autonomia di ACI per aprire una nuova stagione politica di governo politico delle scelte che fa ACI, che si faranno su ACI, che si faranno con ACI, è dimenticarvi di ricordare che quello che va garantito è la condizione delle lavoratrici e dei lavoratori coinvolti in questi processi. Non solo delle lavoratrici e dei lavoratori che volete assumere, ma anche di chi già lavora dentro ACI Informatica. Questo è il punto che noi chiediamo con questo emendamento. Quindi, è chiaro che sarebbe necessario un ripensamento generale, che avrebbe senso affrontare una tematica complessa come quella del riordino dell'ACI in uno strumento adeguato, ma tanto ormai l'abbiamo capito, il re è nudo. Questo provvedimento Semplificazioni serve solo per nascondere i favori che non avete il coraggio di fare con un provvedimento dedicato a questo tipo di argomento. Però, su questo tema, dato che tocchiamo la carne viva delle persone, avete inserito anche elementi che possono avere un valore positivo, io non lo nascondo. C'è l'idea, per esempio, di immaginare per ACI Informatica una serie di nuove funzioni. Può fornire garanzie anche alle lavoratrici e ai lavoratori di ACI Informatica. Non tutto è sbagliato in quello che dite; sbagliate lo strumento, ma sbagliate soprattutto a non ricordare con grande attenzione che ci sono i destini di queste lavoratrici e questi lavoratori, che sono già coinvolti, che lavorano già in ACI, che lavorano già nelle altre società, che devono essere garantiti e che meritano lo stesso tipo di attenzione che voi riservate alle procedure di nomina dei vertici e dei consigli di amministrazione. Io credo che sia indispensabile, perlomeno, un ripensamento su questo emendamento che va nella direzione di ordini del giorno che sono già stati approvati in questa Camera; anche al Senato è stato presentato un ordine del giorno del senatore Magni di Alleanza Verdi e Sinistra, che ringrazio per avere posto questo tema. C'è una questione che non può essere elusa dalle Camere, che richiede una presa di coscienza da parte delle istituzioni. Noi vi chiediamo questo: di mettere in chiaro, nel momento in cui state forzando su una riforma che compromette l'autonomia di ACI, perlomeno che non volete compromettere i diritti di tutte le lavoratrici e i lavoratori coinvolti

## Intervento di "IARIA Antonino" - "M5S"

(M5S). Grazie, Presidente. Questo articolo 35 chiaramente ha una firma precisa che è la firma del Presidente del Senato La Russa padre e anche figlio, nominato presidente dell'ACI . In questo articolo 35 si vanno a modificare tutte le regole statutarie dell'ACI che vanno chiaramente ad aiutare la “regnanza” assoluta del presidente attuale che è il figlio del Presidente del Senato. Il tema del familismo lo conosciamo; per questo facciamo emendamenti proprio per evitare il familismo che è una cosa molto, molto comune a questo Governo. In questi emendamenti chiediamo che l'organo collegiale dell'ACI sia rispettato; che non decada quando decade il presidente dell'ACI; e chiediamo anche che i poteri del presidente dell'ACI siano leggermente ridimensionati. Noi abbiamo visto che in questo settore c'è stata veramente un'entrata a gamba tesa di questo Governo. Sappiamo che l'ACI è un organismo importantissimo per il nostro Paese; è un organismo che, tra l'altro, gestisce anche molti soldi, quindi, da questo punto di vista, capisco l'attenzione del Governo per quest'organismo, per questo ente. Però, capisco anche che, forse, è giusto che qualcuno smascheri o provi a smascherare la modalità con cui agite perché avete agito modificando delle leggi proprio per permettere una nuova elezione del presidente dell'ACI, che poi è stata fatta legittimamente, eccetera eccetera. Ed è così bello cambiare le regole del gioco, per poi riuscire a provare a vincere le elezioni, che lo avete fatto più volte nell'arco di questo mandato governativo e quindi state continuando in questa modalità. Questo articolo 35, come ho detto, ha un nome e cognome precisi; è un articolo a cui si intitolerà probabilmente un busto, un busto a La Russa figlio, che il padre potrà mettere vicino al busto di Mussolini nella sua cameretta

# Articolo 39 - A.C. 2655

## Intervento di "BONELLI Angelo" - "AVS"

(AVS). Signor Presidente, signora rappresentante del Governo, questo articolo, che, con i nostri emendamenti, vogliamo sopprimere, è di una gravità inaudita. Presentarlo al Parlamento della Repubblica italiana, quando alcuni giorni fa il Paese ha subìto eventi meteo estremi di quella che voi continuate a negare, di una crisi climatica, ma legati anche al profondo dissesto idrogeologico è da irresponsabili, voi siete irresponsabili! Di fronte al Paese, vi state assumendo la responsabilità di introdurre il silenzio assenso per la realizzazione di opere ed immobili in aree sottoposte a vincolo idrogeologico. Ma non vi vergognate nemmeno un po' rispetto a quello che state facendo? State producendo...

# Articolo 40 - A.C. 2655

## Intervento di "AIELLO Davide" - "M5S"

(M5S). Grazie, Presidente. Intanto, chiedo di sottoscrivere anch'io l'emendamento. Poi vorrei dire all'Aula, tramite lei, Presidente, che siamo di fronte all'ennesima norma che dimostra la totale distanza del Governo e della maggioranza dalla realtà del Paese. Viviamo in un Paese martoriato dal dissesto idrogeologico. Oggi vogliono dare il permesso di costruire attraverso il silenzio-assenso: bisognerebbe, invece, puntare sulle norme molto più stringenti per valutare dove è giusto edificare e dove, invece, è impossibile edificare. Quindi, ancora una volta, la maggioranza dimostra la totale assenza rispetto ai problemi reali del territorio. Dovrebbero solo vergognarsi e andarsene a casa

(M5S). Grazie, Presidente. Di fronte a queste norme che definisco spregiudicate, il mio pensiero non può non andare alle nove vittime dell'alluvione di Casteldaccia, a seguito dell'esondazione del fiume Milicia. Tra queste nove vittime c'erano anche dei bambini, un bambino di tre anni. Con queste norme il Governo si addossa una responsabilità enorme di fronte a tali tragedie, perché con queste norme si dà il via libera alla cementificazione selvaggia, anche in zone dove possibilmente possono accadere questo tipo di tragedie. La vostra sarà, d'ora in poi, una responsabilità enorme di fronte alle prossime tragedie a cui inevitabilmente saremo costretti ad assistere

## Intervento di "AURIEMMA Carmela" - "M5S"

(M5S). Grazie, Presidente. In realtà questo articolo presenta una serie di profili di illegittimità. La giurisprudenza del Consiglio di Stato dice chiaramente che il silenzio assenso è un silenzio che ha un contenuto, cioè che vale soltanto laddove c'è un diritto precostituito del cittadino. Questa non è un'ipotesi. Qui stiamo stravolgendo proprio i principi base del procedimento amministrativo. Quindi, è evidente che quest'articolo 40, se non viene cassato oggi in quest'Aula, verrà sicuramente cassato dalla giurisprudenza. Ancora una volta chiamiamo questa maggioranza alla propria responsabilità, soprattutto alla luce delle varie figuracce che hanno fatto davanti ai giudici . Poi non diciamo e non sosteniamo che abbiamo la magistratura contraria, perché se noi facciamo delle norme che sono già, in principio, contrarie ai principi ormai consolidati della giurisprudenza dopo non ci lamentiamo

(M5S). Grazie, Presidente. Mi sembra assurdo che il Governo approvi questo articolo proprio oggi, 26 novembre, che sono 3 anni dalla frana e dal disastro di Ischia. Noi 3 anni fa abbiamo pianto i morti del disastro di Ischia, che sappiamo bene essere proprio vittima dello sciacallaggio di cemento in zone fragili, in zone particolarmente delicate da un punto di vista idrogeologico. Oggi cosa facciamo? Con un emendamento allarghiamo ancora di più questa possibilità. Veramente sembra, a volte, che la storia incroci le date con i fatti. È veramente allucinante che proprio oggi, che c'è l'anniversario di questa tragedia, il Governo, invece di tutelare le aree fragili, stia cercando una porta aperta per far passare altri e altri orrori sui nostri territori

## Intervento di "BARBAGALLO Anthony Emanuele" - "PD-IDP"

(PD-IDP). Grazie, Presidente. Siamo veramente esterrefatti da questo articolo 40. La previsione, infatti, va contro quella che, invece, è la tendenza dei fatti gravi che sono emersi negli ultimi anni. Non distingue, innanzitutto, tra zone sismiche e non, quando nelle zone sismiche in questo momento - in tante parti nel Sud Italia e in particolare in Sicilia - addirittura quando vengono sorteggiate le pratiche, perché c'è una carenza di personale, i tecnici privati spesso le ritirano per non sottoporsi al parere del genio civile. Serviva, invece, una norma che garantiva più personale, serviva una norma che garantiva un procedimento rigoroso per l'autorizzazione in zone di fattibilità geomorfologica, per il parere, e anche in zona sismica. Quindi, veramente esprimiamo tutta la nostra contrarietà e insistiamo sul soppressivo.

## Intervento di "BONELLI Angelo" - "AVS"

(AVS). Chiedo scusa, signor Presidente, per l'errore, però la sostanza non cambia. Quindi, ripeto il mio intervento, rivolgendomi alla rappresentante del Governo. Questo articolo - e l'emendamento che noi proponiamo è per sopprimere questo articolo - è di una gravità inaudita, perché con questa norma voi intendete eliminare una procedura ben chiara, per introdurre il silenzio assenso per l'autorizzazione alla realizzazione di immobili in aree sottoposte al vincolo idrogeologico. Tralascio la parte degli immobili sottoposti a vincoli culturali e paesaggistici. È di una gravità inaudita. Come potete proporre al Parlamento della Repubblica una norma che consente un'operazione di questo genere? È una cosa inaccettabile. Devo dire che fa il paio con quello che sta accadendo al Senato, dove, per costruire la vostra campagna elettorale in Campania, avete presentato un emendamento per realizzare il condono edilizio in Campania. Devo dire che i campani non sono stati così sciocchi da farsi truffare da questi emendamenti-esca, veramente truffaldini e criminogeni. Io definisco questo un articolo criminogeno, perché è un assalto al territorio, non ha alcun tipo di cura del territorio. È un qualcosa di inaccettabile. Vorrei dirglielo un giorno alla Presidente Meloni, guardandola negli occhi: come è possibile che la sua maggioranza possa consentire di introdurre il silenzio assenso per la realizzazione di immobili in aree sottoposte a vincolo idrogeologico? Ma vi rendete conto di quello che state facendo? È un via libera all'assalto al territorio, un via libera a non garantire l'incolumità della popolazione di un territorio fragile, come l'Italia, che vive in aree sottoposte a vincolo idrogeologico. È incredibile! Ma voi siete questo! È la destra al Governo di questo Paese che non riconosce nemmeno le leggi della natura, che non ha rispetto delle leggi della natura. Ma, non rispettando le leggi della natura, non avete nemmeno a cuore la sicurezza della popolazione italiana, considerando che l'85 per cento del territorio italiano si trova in aree sottoposte a vincolo idrogeologico. Ma vorrei sapere: chi è questo genio che ha pensato a una norma di questo genere? Non è che potete pensare di costruire consenso, devastando il territorio e non garantendo la sicurezza. Io chiedo che questo articolo sia stralciato, perché è di una vergogna inaudita! È un articolo criminogeno Noi dovremmo avere un atteggiamento più rigoroso da questo punto di vista. È per questo che le chiedo, signora rappresentante del Governo, di stralciare questo articolo, perché è un articolo che fa male all'Italia e agli italiani

## Intervento di "CARMINA Ida" - "M5S"

(M5S). Grazie, Presidente. Intervengo per sottolineare la gravità di questo articolo, perché prevedere la possibilità di un silenzio assenso in caso di immobili da edificare in zone a rischio idrogeologico è veramente criminale e delittuoso. Lo dico io che ho riscontrato personalmente da sindaco questa evenienza, poiché in una zona che andava a definirsi nella programmazione comunale e regionale come ad alto rischio idrogeologico pochi giorni prima provvidenzialmente un'amministrazione rilasciò una concessione edilizia, durante la mia sindacatura ci fu una frana spaventosa e per puro miracolo non morirono bambini investiti da questa frana che arrivò fino al primo piano delle case. Naturalmente poi furono fatti interventi in via d'urgenza, si spesero un mucchio di soldi, ma bastava evitare la speculazione edilizia in una zona ad alto rischio di dissesto idrogeologico per evitare questo danno e questo rischio alle persone. Solo un miracolo salvò decine di bambini che giocavano in quella zona dietro i garage. Quindi, io vi prego di riflettere e mi associo alla richiesta del deputato Bonelli perché questo articolo sia stralciato e venga fatta un'ulteriore riflessione

## Intervento di "DELL'OLIO Gianmauro" - "M5S"

(M5S). Grazie, Presidente. A titolo personale - oltre a richiedere di poter aggiungere la firma a questo emendamento -, voglio solo ricordare una cosa, che in un Paese come il nostro, in cui la cartografia geologica a 50.000 non è ancora completata per la prima volta, tanto che come MoVimento 5 Stelle abbiamo finanziato, con i famosi soldi parlamentari delle leggi di bilancio, il completamento di questa carta, che non è stata ancora completata mentre altri Paesi sono già alla seconda o alla terza revisione, è assurdo andare a cercare di permettere di bypassare la normativa - quella ambientale e, quindi, questi pareri - con un emendamento del genere. Credo che sia una cosa veramente folle da parte di questo Governo.

(M5S). Grazie, Presidente. Volevo ricordare al Governo e a quest'Aula che, secondo ISPRA, nel 2024, 5,7 milioni di persone, di cittadini italiani, vivono in zone a rischio frane e ci sono circa 740.000 edifici in queste condizioni. Nell'intervento di prima avevo parlato della carta geologica 50.000 - che è quella fondamentale per capire dove poter effettuare le opere, e quindi costruire - che non è ancora completa in Italia, e voi, con questo articolo, volete permettere di costruire dovunque. A questo punto, in questa maniera, vi dovrete assumere la responsabilità del futuro, ed è una cosa molto grave e dovreste veramente pensarci

## Intervento di "EVI Eleonora" - "PD-IDP"

(PD-IDP). Grazie, Presidente. Anche da parte mia, mi unisco a tutti i colleghi che sono già intervenuti per denunciare questo articolo 40, perché quello che trovo francamente incomprensibile e anche scandaloso, e che è già stato richiamato dal collega Simiani, è che questo Parlamento ha istituito una Commissione d'inchiesta sul dissesto idrogeologico proprio per andare ad indagare là dove questo fenomeno purtroppo si è abbattuto in maniera grave e pesante sui nostri territori. E quali sono le risposte che diamo oggi? Invece di parlare di prevenzione, invece di fornire quegli strumenti di prevenzione e di tutela del territorio e di gestione del rischio, noi stiamo aprendo una porta, Un'enorme porta aperta alla possibilità che accadano ancora questi terribili eventi meteorologici estremi e che vadano a danneggiare e a portare via ancora vite umane. Questa cosa è veramente incomprensibile, inaccettabile, e chiedo, ancora una volta, che questo articolo venga

## Intervento di "FEDE Giorgio" - "M5S"

(M5S). Grazie, Presidente. Non si può non intervenire su questo scempio che sta avvenendo con la maschera della semplificazione. In un momento in cui noi vediamo che i cambiamenti climatici hanno aggravato quelle pianificazioni e quelle previsioni che erano già disposte dai vincoli idrogeologici e dalla tutela del territorio, oggi con questo articolo si va a smontare quella che è una salvaguardia di persone che poi saranno lasciate anche sole, perché le polizze catastrofali rappresentano il segno di quello che lo Stato abbandona rispetto alla tutela del territorio e al ripristino dei danni che le persone subiscono. Quindi, questa, come anche le altre disposizioni che vanno più a favorire la speculazione non sono assolutamente accettabili

## Intervento di "GHIRRA Francesca" - "AVS"

(AVS). Grazie, Presidente. Anch'io intervengo per chiedere di stralciare questo articolo dal provvedimento, perché qui non stiamo parlando di misure di semplificazione ma di deroghe nel momento in cui si introduce il silenzio assenso anche in aree vincolate non solo da un punto di vista paesaggistico e culturale, che già sarebbe grave, ma anche da un punto di vista ambientale e idrogeologico. Stiamo parlando di norme criminogene, come diceva il collega Bonelli. Noi combattiamo da anni contro i piani casa che propone la destra e i tentativi di alterare i piani paesaggistici regionali, perché, oltre a voler tutelare l'ambiente e il paesaggio nel nostro Paese, vogliamo tutelare la vita delle persone. È inutile che poi piangiamo quando accadono i disastri se consentiamo ai privati o anche agli enti pubblici, probabilmente in questo caso, di intervenire con nuove costruzioni in aree che sono fragili e delicate e che andrebbero conservate. Fermatevi e…

(AVS). Grazie, Presidente. Se i colleghi lo consentono, io vorrei sottoscrivere questo emendamento, perché, di fatto, sostituisce un obbrobrio normativo che avevamo chiesto di sopprimere, ma che, al momento, la maggioranza si è rifiutata di prendere in considerazione. Io credo che sia molto corretto chiedere un provvedimento espresso per interventi che riguardino aree vincolate da un punto di vista idraulico, ambientale, paesaggistico e culturale, perché credo che sia in linea con quella che è la normativa del nostro Paese, norme storiche che risalgono all'epoca fascista. Le leggi Bottai sono del 1939 e da esse discende il codice Urbani: provvedimenti entrambi approvati da Governi di destra estrema, di centro-destra nel caso del Governo Berlusconi, che, comunque, hanno tutelato nei decenni il nostro patrimonio più prezioso. Sappiamo che il suolo non è una risorsa rinnovabile: andrebbero rafforzate le norme per limitare il consumo di suolo. L'ISPRA parla di 2,4 metri quadri consumati al secondo nel nostro Paese. Io penso che, piuttosto che intervenire smantellando le norme di tutela che sono oggi vigenti, dovreste semmai fare altri tipi di ragionamento, quindi rafforzare i vincoli dove servono e, per snellire le procedure, magari pensare a come rafforzare il personale dei nostri uffici pubblici, che sono stati svuotati negli anni a causa del blocco delle assunzioni. Io credo che per semplificare le procedure sia scorrettissimo introdurre delle deroghe. Piuttosto, pensate a come rafforzare gli uffici del Ministero, gli uffici territoriali delle soprintendenze, gli uffici delle regioni e dei comuni, perché solo così noi possiamo dare risposte veloci e, parallelamente, tutelare il territorio del nostro Paese, i nostri beni culturali, il nostro paesaggio e anche la vita delle persone. In questo periodo dell'anno mi vengono sempre in mente alcune immagini terribili dei nostri territori. Penso, in particolare, alla Sardegna, alla zona di Capoterra, dove, anni fa, sono morte delle persone a causa delle alluvioni e dove esistono delle lottizzazioni che hanno i nomi dei fiumi: ce n'è una che si chiama Rio San Girolamo. È evidente che, se noi continuiamo a consentire di costruire negli alvei dei fiumi, poi succedono i disastri, o, se noi consentiamo di utilizzare i sottopiani degli edifici in aree che sono a rischio idraulico, le persone muoiono, ci sono dei pericoli evidenti. Come fate a non comprendere che una norma di questo tipo sia davvero grave da un punto di vista della tutela del territorio, ma anche della tutela della vita delle persone? Io vi chiedo davvero di mettervi una mano sulla coscienza e pensare alla gravità di quello che state facendo. Quindi, Presidente, in questo caso, io chiedo davvero di accantonare l'emendamento, perché possa esserci un approfondimento di riflessione e invito i colleghi a valutare di votarlo positivamente, perché in certe circostanze il silenzio assenso non ha alcun senso, anzi è un crimine. Ritornate sui vostri passi e cerchiamo di correggere questo provvedimento che con questa formulazione è davvero irricevibile e inaccettabile

## Intervento di "IARIA Antonino" - "M5S"

(M5S). Grazie, Presidente. Voglio chiedere, tramite lei, al rappresentante del Governo se c'è qualche rappresentante del Governo che ha una casa, che deve ampliare, sotto vincolo idrogeologico o sotto vincolo culturale e ambientale, perché altrimenti non mi spiego questo tipo di provvedimento. Tra l'altro, magari, unendo i puntini rispetto anche all'articolo di prima che riguardava gli alberghi, è un albergo che è sotto vincolo a cui si vogliono aggiungere anche i parcheggi chiaramente in deroga a tutte le valutazioni dal punto di vista ambientale e anche dal punto di vista regolatorio edilizio.

(M5S). Grazie, Presidente. Proviamo a darvi una mano. Con questa riproposizione dell'articolo 40 noi cerchiamo anche di farvi capire come si dovrebbe fare una semplificazione del genere, se veramente vogliamo essere capaci di governare e amministrare. È chiaro che il problema di fare degli adeguamenti a edifici vincolati ci può essere, perché i vincoli nell'arco degli anni sono nati, si sono modificati e su alcuni immobili dove una volta non c'erano vincoli, adesso questi vincoli ci sono e bisogna fare in modo che anche un minimo di adeguamento edilizio possa essere attuato se ha senso. Ma qual è il problema? È già stato detto più volte. Se noi lo facciamo con un silenzio assenso, veramente diventa una Quindi, da questo punto di vista, noi possiamo anche essere aperti a capire una situazione complessa come è il nostro patrimonio edilizio italiano, che è in evoluzione, perché anche il mondo è in evoluzione, specialmente il clima e il dissesto idrogeologico. Bisogna anche muoversi e porsi il problema che alcuni edifici, legittimi fino a dieci anni fa, adesso avranno dei problemi perché sono in una zona che, probabilmente, potrebbe essere alluvionata perché ci sono i cambiamenti climatici; sì, ci sono i cambiamenti climatici, quelli che voi negate e risolvete stappando i tombini. Quindi capite che, da questo punto di vista, non avete alcuna cultura scientifica per poter approcciare questo tipo di problematiche. Noi ci siamo permessi di fare un articolo sostitutivo di tutto l'articolo 40 proprio perché sappiamo che alcuni cittadini hanno questi problemi, però non abbiamo fatto un articolo che va a deregolare per aiutare chi questi problemi magari in futuro potrà crearli, facendo dei permessi di costruire in zone vincolate senza alcun tipo di controllo. Quindi, è chiaro che voi boccerete questo emendamento, però, se ci fosse stata una possibilità di discuterlo in Commissione, con tutte le Commissioni preposte, magari qualche cosa di buono da questo disegno di legge sarebbe venuto fuori. Questo non è successo e questa sarà l'ennesima proposta che sicuramente sarà bocciata: spero che lo sia a breve, perché, più tempo passa, più magari qualcuno farà qualche provvedimento in tal senso, creando, oltre a un problema giuridico, anche un problema economico a chi attuerà questo tipo di provvedimento, che verrà, poi, bocciato dalla Corte costituzionale.

(M5S). Grazie, Presidente. Alla fine è sempre una questione di soldi. Tra l'altro, fa veramente un po' ridere che l'emendamento della Lega sia stato reso inammissibile al Senato per mancanza di fondi, quando la stessa Lega, lo stesso Ministro, spreca 14 miliardi di euro per il ponte sullo Stretto e altri 3 miliardi per il TAV Torino-Lione. Da questo punto di vista, quindi, i soldi in teoria ci sono, sinceramente. Si fanno l'opposizione all'interno proprio della Lega: trovateli tra di voi. Avete quei soldi lì e ci sono anche quei 49 milioni famosi che, magari, se ritornano, potete aggiungere per gli extracosti che ci saranno sicuramente

## Intervento di "L'ABBATE Patty" - "M5S"

(M5S). Grazie, Presidente. Volevo solo sottolineare una cosa: forse si cerca di aumentare lo sviluppo facendo in questo modo? Però l'unica cosa che stiamo aumentando è il rischio, e il rischio è su tre diverse situazioni. Stiamo aumentando il rischio dal punto di vista economico, perché non so se vi siete resi conto di tutte le alluvioni che ci sono state. State tentando ancora di pagare chi ha subito dei danni e quello che viene pagato è molto di più, quindi economicamente stiamo facendo un danno. Non stiamo facendo uno sviluppo, e, quindi, magari un rientro anche dal punto di vista economico. Questo è il primo rischio che stiamo aumentando. Poi stiamo aumentando il rischio sulla salute dei cittadini, lo hanno appena detto i nostri colleghi. Poi aumentiamo il rischio dal punto di vista ambientale, e lo dico alla fine perché so che non interessi molto poi distruggere il nostro ambiente. Guardate però le prime due cose: la salute dei cittadini la state mettendo a rischio e li state mettendo a rischio anche dal punto di vista economico

## Intervento di "MORASSUT Roberto" - "PD-IDP"

(PD-IDP). Sono a favore della richiesta di accantonamento, perché, Presidente, questo articolo contenuto nel provvedimento è chiaramente incostituzionale, viola diversi articoli della Costituzione, almeno il 9 e il 44, che tutelano non solo l'ambiente e il paesaggio, ma anche la sicurezza delle popolazioni. In particolare, l'articolo 44 impone dei limiti all'estensione della proprietà privata sull'uso del suolo. È, quindi, un articolo che sicuramente sarà sottoposto a un ricorso o, comunque, ad un'interpellanza nei confronti della Corte costituzionale e, quindi, creerà ulteriore caos amministrativo, e già ce n'è tanto nelle pratiche edilizie. Chiedo, quindi, di esaminare la proposta di accantonamento, per un articolo incostituzionale e che può promuovere soltanto disordine amministrativo e ulteriore caos nella gestione delle già difficili pratiche urbanistiche ed edilizie del nostro Paese

(PD-IDP). Sì, io insisto sulla questione che ho posto nel precedente intervento perché il silenzio assenso è una formula amministrativa che può generarsi da tre tipi di situazioni: una scelta non scelta, si sceglie per non scegliere, perché un problema è troppo grande e non si vuole affrontare; può essere uno strumento con cui ci si espone anche al rischio di una corruzione, perché non scegliere può essere anche esposizione al rischio di una corruzione; oppure non si sceglie perché, evidentemente, si vuole favorire un certo tipo di percorso. Questa situazione che noi stiamo esaminando - e concludo - fa a cazzotti con il codice penale, che prevede degli articoli dove si punisce l'omicidio colposo, il disastro in caso di mancata vigilanza. Quindi il funzionario che non sceglie si espone gravemente al rischio penale…

## Intervento di "MORFINO Daniela" - "M5S"

(M5S). Grazie, Presidente. Sottosegretario, qui non stiamo parlando di una tettoia di una casa: qui stiamo parlando di versanti fragili con rischio idrogeologico, territori esposti al dissesto, siti archeologici, immobili storici e culturali e voi volete dire agli italiani che su queste aree basta un ritardo di ufficio per far passare interventi potenzialmente devastanti? Se oggi voi non votate la soppressione di questo articolo, voi vi assumerete una responsabilità storica, perché, quando cederà un'area fragile grazie al silenzio dell'ufficio, allora non potrete dire che nessuno sapeva

## Intervento di "PERANTONI Mario" - "M5S"

(M5S). Grazie, Presidente. Voglio sottolineare che questo articolo cristallizza ancora una volta quella che è la politica di questo Governo, cioè quella di eliminare, o cercare di eliminare, qualsiasi tipo di controllo di legittimità a qualsiasi livello. Qui si parla di un controllo urbanistico-edilizio. È, tra l'altro, un controllo finalizzato alla sicurezza degli edifici, perché qui si sta andando a parlare di formazione del silenzio assenso su immobili in aree a rischio idrogeologico, quindi anche a rischio dell'incolumità delle persone. Quindi, partiamo dalla base - partiamo dai comuni - per poi arrivare al tentativo di eliminare qualsiasi tipo di controllo, dalla magistratura nazionale alla magistratura europea. È la linea che ha questo Governo, la linea delle mani libere, la linea del “facciamo quello che ci pare” e...

(M5S). Grazie, Presidente. Intervengo perché sono effettivamente molto perplesso rispetto all'atteggiamento che hanno in Aula il Governo e il relatore in merito alla discussione di un tema del genere. Non stiamo parlando di edicole o di semplificare la vita degli autocarrozzieri. Qui stiamo parlando della vita delle persone; qui stiamo parlando della possibilità di realizzare immobili o di sanare immobili che sono costruiti in zone ad alto rischio e, quindi, di compromettere e di mettere in pericolo la vita della gente. Di fronte a questa prospettiva, abbiamo un Governo e un relatore silente, che rifiutano anche l'accantonamento per poter approfondire il tema. Non posso veramente che stigmatizzare un atteggiamento del genere, un atteggiamento di assoluta chiusura e di assoluto rifiuto del dialogo.

## Intervento di "RUFFINO Daniela" - "AZ-PER-RE"

(AZ-PER-RE). Grazie, signor Presidente. Solo alcune reminiscenze del mio periodo da sindaco soltanto per fare chiarezza. Intanto, nessuna abitazione può essere costruita, in linea di massima in moltissime parti d'Italia - e spero sia così in tutte le parti d'Italia -, se non è inserita nel piano regolatore e questo dovrebbe essere un primo e inconfutabile elemento. Il silenzio assenso viene spesso, spessissimo, utilizzato dagli enti locali, ma non per questo la pratica non viene valutata e non viene vista. Gli elementi devono essere due: in prima istanza, l'inserimento dell'abitazione o della struttura nel piano regolatore, perché se così non è nessuna casa può essere costruita da nessuna parte, né in Sicilia né da altre parti; il secondo aspetto, certo, è sicuramente uno snellimento, però anche i colleghi ne parlavano prima e dicevano che i comuni sono sotto organico ed è vero, i comuni sono sotto organico. Se il tecnico ritira la sua pratica è perché la sua pratica non è stata ben imbastita e, se è sottoposta al vaglio, non viene approvata. Soltanto questi due elementi per non immaginare qualche cosa di diverso e criminalizzare il silenzio assenso, che ha un suo iter di valutazione della pratica

## Intervento di "SANTILLO Agostino" - "M5S"

(M5S). Signor Presidente, grazie, perché il tema sembra non interessare a nessuno, poi ci ritroviamo solitamente in quest'Aula anche a celebrare i morti, i feriti, i disastri e i danni che vengono portati avanti dalla natura sulla parte antropica del Paese. Non si comprende perché, secondo questo Governo, anche emendamenti che abbiamo proposto per cercare di porre un limite a questa semplificazione selvaggia - qua l'unica cosa selvaggia che c'è è la semplificazione in questo Paese - vengano semplicemente dimenticati. Non viene nemmeno affrontato il problema, e allora la semplificazione non può essere un modo per superare le avversità della natura. Non può essere un modo per consentire all'uomo di fare quello che vuole con la natura. Dovrebbe essere un modo per accelerare i processi, per rispettare quelli che sono i confini naturali Piano casa: colleghi, non so se avete visto che in queste ore, al Senato, hanno dichiarato l'inammissibilità dell'emendamento a prima firma del capogruppo della Lega, Romeo, perché mancano i soldi per il Piano casa. Poi il Ministro viene qui a dirci che fa il Piano casa senza soldi. Ma di cosa stiamo parlando

## Intervento di "SIMIANI Marco" - "PD-IDP"

(PD-IDP). Grazie, Presidente. Anch'io intervengo su questo emendamento in merito alla scelta del Governo Meloni o, comunque, della maggioranza del Governo Meloni di attivare lo strumento del silenzio assenso su temi delicati che riguardano molte zone, anzi, il 90 per cento del territorio italiano. Infatti, il 90 per cento del territorio è a rischio dissesto idrogeologico. Ecco perché, in maniera netta, dobbiamo dire “no” a questo articolo, perché credo che l'obiettivo che il Governo si pone di attivare la possibilità del silenzio assenso su fabbricati che insistono in luoghi critici è un aspetto difficile. Guardate, lo Stato paga 3 miliardi l'anno per danni da dissesto idrogeologico, per eventi catastrofali - 3 miliardi! - e l'unica cosa che siete stati capaci di fare è fare l'assicurazione per le imprese, che oggi è un costo aggiuntivo per le imprese. Ecco perché credo che questa cosa sia da modificare, non solo nell'ambito di questo provvedimento, ma anche con riguardo alla possibilità, oggi, di creare nuovi fabbricati in zone a rischio dissesto. Ecco perché credo che sia grave l'errore che state facendo. Credo che voi dovreste rivedere assolutamente questa vostra decisione, ma soprattutto credo che non solo questa scelta metterà a rischio un territorio che, secondo noi, è fragile, e le casse degli italiani - perché giustamente, se ci saranno danni, dovrete sostanzialmente rimettere a posto -, ma anche che ci sia una difficoltà oggettiva nel rispetto dell'ambiente, soprattutto degli impegni che questo Governo si è assunto negli anni, anche in Europa.

(PD-IDP). Grazie, Presidente. Anch'io intervengo in dichiarazione di voto per chiarire un po' la posizione del nostro partito, ma anche per spiegare esattamente qual è lo stato dell'arte per quanto riguarda il dissesto idrogeologico nel nostro Paese. Oggi noi abbiamo una stima: se dovessimo mettere a posto tutta l'Italia - visto che abbiamo uno strumento, che è quello del ReNDiS, dove vengono caricati, da parte degli enti locali, dei comuni e delle regioni, tutte le attività e tutti i possibili progetti per quanto riguarda il dissesto idrogeologico - quella richiesta oggi cuberebbe 26 miliardi; 26 miliardi! Sono tanti soldi, tante risorse e noi, in questo caso, avevamo messo in campo - anche con i Governi precedenti - un'azione che attivava una programmazione seria nell'ambito del dissesto idrogeologico. Così come avevamo anche ragionato, lo ha fatto anche una proposta dell'onorevole Morassut, di immaginare anche un sistema di E poi cosa è successo? È successo che - l'ho detto anche prima - come unico elemento per poter contrastare questo grande rischio che c'è per tutti noi, perché vediamo che ogni volta, ormai in maniera costante, negli ultimi 3 anni è stato veramente un susseguirsi di difficoltà nel rispetto del dissesto geologico, voi avete messo una bella assicurazione. Ora, vi immaginate voi cosa questo possa essere per le imprese? Ci sono imprese che oggi hanno fatto il preventivo e che non sanno effettivamente come fare, se pagare o se rischiare il fatto di non poter avere più incentivi da parte dello Stato. Stanno facendo questo calcolo. Secondo voi è giusta una cosa del genere? Invece di assumersi la responsabilità di poter iniziare a programmare, a mettersi lì, anche nel rapporto con le opposizioni, in Commissione, avete fatto una Commissione d'inchiesta su questa roba, che non sta producendo niente. Ecco perché credo che, se veramente voi credete che questo possa essere un percorso da attivare, questo articolo non vada votato, perché è una proposta diametralmente opposta a quella che oggi dovremmo fare su questo tema. Guardate, nei prossimi giorni voteremo la legge di bilancio, al Senato stanno discutendo, ci sono tantissimi emendamenti che riguardano questo tema. Io sono sicuro che non ne porterete a casa neanche uno, neanche uno, e questo penso che possa essere un grave rischio perché è la vera priorità del Paese. E guardate, è anche una possibilità di sviluppo, ma non quella di costruire abitazioni nei luoghi di rischio, ma quella di attivare proprio con le imprese un patto serio, di aiuto, che sia programmato per i prossimi 20 anni, che possa essere un'opportunità anche industriale per il nostro Paese. Ecco perché credo che quello che state facendo sia veramente sbagliato e credo che voi dovreste modificare questo pensiero e condividere con noi il percorso di programmazione per risistemare l'Italia proprio su questo problema del rischio idrogeologico.

## Intervento di "ZARATTI Filiberto" - "AVS"

(AVS). Grazie, Presidente. Vi è una situazione surreale oggi, in questa Camera, dove si discute una delle questioni più importanti non solo di questo provvedimento, ma una questione fondamentale che riguarda la gestione, la tutela del nostro territorio e la salvaguardia delle vite delle persone, perché questo è un elemento che dobbiamo tenere sempre in testa. Non si tratta soltanto di avere una visione ecologista e ambientalista del nostro territorio - cosa che peraltro dovrebbe essere propria di tutti i deputati e le deputate, vista la modifica, che tutti quanti insieme abbiamo votato, degli articoli 9 e 41 della Costituzione in materia di tutela dell'ambiente -, ma di tutelare la vita delle persone. Infatti, approvare la normativa, così come voi la state modificando, significa sostanzialmente mettere a rischio di vita centinaia di migliaia di persone nel nostro Paese attraverso una norma, quella del silenzio assenso. Qualcuno in Aula ha detto che è comunque una procedura di natura amministrativa: non è vero, perché, se così fosse, se quel provvedimento che va in silenzio assenso fosse stato oggetto di studio e di analisi da parte degli uffici preposti e poi non fosse stato rilasciato il parere, sarebbe un reato, perché, nell'impossibilità di approvare quella norma, si lascia tutto al silenzio assenso in modo tale che possa “andare in cavalleria”. Sarebbe assurdo, non è un procedimento amministrativo. Il silenzio assenso non è neanche una semplificazione come voi state cercando di dire, perché la semplificazione è quella di accelerare le pratiche e avere il parere della pubblica amministrazione, non è quella di ignorare e lasciare tutto quanto nelle mani del Signore, nella speranza che nelle zone dove si applica il silenzio assenso non cada mai una goccia d'acqua, non ci sia mai una frana, non ci sia mai un pericolo. Per questo voi siete degli irresponsabili e devo dire che in questa irresponsabilità associo anche - non me ne vorrà il collega Russo - un relatore che, rispetto a questioni di questo tipo che si aprono, invariabilmente, in modo serafico, scuote la testa tutte le volte che chiediamo l'accantonamento o l'approfondimento di un emendamento: è una cosa che non si può vedere. Così come non si può vedere un Governo che è sostanzialmente inerte e, anzi, complice di tutto questo. Ecco, noi ci troviamo di fronte a una delle questioni che, peraltro, è stata oggetto più volte di sentenze della giustizia amministrativa e costituzionale, che più volte si è espressa ritenendo che debba escludersi l'autorizzazione con il silenzio assenso ogniqualvolta siano in gioco beni costituzionalmente protetti, censurando peraltro alcune leggi regionali che prevedevano il silenzio assenso in procedimenti analoghi a quello che si sta facendo ora. Ma voi ve ne fregate anche delle sentenze della Corte costituzionale, così come ve ne fregate dei diritti delle persone e della tutela della vita e della salute delle persone. Questo è un atto irresponsabile. Ho definito questo provvedimento una porcata e il mio portavoce nazionale, Angelo Bonelli, l'ha definito un atto criminogeno, ma è così, è così. Non si tratta soltanto di mettere in discussione i beni primari del nostro Paese - i beni paesaggistici, culturali, artistici -, ma la vita delle persone. Vi state assumendo una responsabilità in un Paese fragile come il nostro, un Paese difficile come il nostro, e ogni giorno basta aprire la televisione, non è che bisogna essere Ministri o deputati per capire cosa succede. Basta accendere il televisore e vedere le catastrofi climatiche che stanno distruggendo il nostro Paese. E voi, per tutta risposta, che cosa fate? Invece di investire qualche soldo in più nella difesa idrogeologica e nel dissesto del territorio, fate il silenzio assenso, in modo tale che chiunque possa sanare la sua costruzione abusiva o realizzare un'opera, una costruzione in zona a rischio sismico. Ma questo non succede più neanche nei Paesi più sperduti del mondo: voi state trasformando l'Italia in un Paese incivile, in un Paese che sta mille anni indietro rispetto a quelli che sono i nostri Altro che politica estera! Vedete le cose concrete, i diritti delle persone e ritirate questo articolo che è una vergogna per il Paese, ma anche per voi

# Articolo 42 - A.C. 2655

## Intervento di "FORNARO Federico" - "PD-IDP"

(PD-IDP). Presidente, se ci fossimo comportati in un altro modo, in questo momento non ci sarebbe stato il numero legale. Lo segnalo alla maggioranza, perché provveda, altrimenti ci tocca fare il nostro mestiere

# Articolo 44 - A.C. 2655

## Intervento di "CASU Andrea" - "PD-IDP"

(PD-IDP). Grazie, Presidente. Onorevoli colleghe, onorevoli colleghi, intervengo per presentare l'emendamento a prima firma dell'onorevole Serracchiani su questo articolo, l'articolo 44, avente ad oggetto semplificazioni in materia di agevolazione della circolazione giuridica dei beni provenienti da donazioni. Chi avesse il tempo e la voglia di capire cosa stiamo per votare, dovrebbe aprire il

## Intervento di "FORNARO Federico" - "PD-IDP"

(PD-IDP). Con i figurativi, come è possibile che con 103 ci sia il numero legale?

# Articolo 47 - A.C. 2655

## Intervento di "IACONO Giovanna" - "PD-IDP"

(PD-IDP). Grazie, signora Presidente. Intervengo sull'articolo 47 di questo provvedimento, che, tra l'altro, è stato inserito in corso d'opera nel primo passaggio in Senato, che intende proporre la modifica della legge 22 aprile 1941, n. 633. La modifica, appunto, è finalizzata all'estensione della durata dei diritti sulle fotografie semplici dagli attuali 20 anni a 70 anni dalla produzione. Si tratta di un intervento che avvicina la tutela delle fotografie semplici a quella delle opere fotografiche creative, facendo, dal nostro punto di vista, soltanto tanta, tanta, confusione. Abbiamo le idee chiare su quale sia l'intendimento del Governo e del Ministro Giuli nella loro ostinazione ad andare avanti su questa modifica di legge e non possiamo non segnalare quanto questa modifica sia inopportuna e dannosa per il patrimonio culturale, per la conoscenza e per la ricerca. L'estensione a 70 anni rischia, infatti, di aggravare in modo significativo gli…

# Articolo 50 - A.C. 2655

## Intervento di "DELL'OLIO Gianmauro" - "M5S"

(M5S). Grazie, Presidente. Ora, credo che il Governo stia toccando il fondo ma, in realtà, riesce a trovare spazi per andare sempre più giù. A parte che - come ha detto il collega Zaratti - questa è, in realtà, una norma da Milleproroghe, ma la cosa assurda è che il Governo si dà la proroga da solo per portare a casa i decreti legislativi. Quindi, già dentro la prima proroga, va a inserire, in un documento che serve… in realtà, era nato per il periodo del COVID, anche gli alberghi, non si sa mai…

## Intervento di "PANDOLFO Alberto" - "PD-IDP"

(PD-IDP). Grazie, Presidente. Se qualcuno oggi pensa di trasformare il tema dei in una questione di bandierine da alzare e di schieramenti precostituiti, sbaglia di grosso. La deroga fu introdotta a fine ottobre del 2020 con un decreto-legge dal Governo “Conte 2” nell'emergenza COVID. Questo è il punto. Un periodo che tutti, purtroppo, proprio per l'emergenza, ricordiamo bene. In quel decreto si consentiva ai pubblici esercizi di installare e strutture amovibili su suolo pubblico con una vera e propria semplificazione, perché la situazione era del tutto eccezionale. Serviva a garantire lavoro e sicurezza al tempo stesso. Naturalmente si sospendevano alcune autorizzazioni edilizie e paesaggistiche proprio per permettere alle attività di sopravvivere. Questa è la storia ed è la premessa per affrontare questa discussione. Che cosa è cambiato oggi? Che fortunatamente non siamo più in emergenza, non siamo più in quella tragica emergenza. Eppure, il Governo Meloni propone di mantenere Insomma, dopo proroghe e proroghe, si amplia ancora una disciplina nata in un contesto che non esiste più, con i comuni che si vedono di fatto sorpassati e sottratti nel gestire regole ordinarie, criteri e valutazioni che tengano conto delle diverse situazioni locali e delle diverse specificità locali che chi meglio di loro conosce. Lo sappiamo tutti che la situazione non è uguale da comune a comune, basta uscire dall'Aula per iniziare ad accorgersene. Nei grandi centri le criticità sono tante, nei piccoli sono diverse, invece. L'autonomia significa anche questo, dare ai comuni la potestà. Allora, perché togliere ai governi locali la possibilità di regolare ciò che riguarda lo spazio pubblico delle loro città? Noi crediamo che riaffidare la potestà ai comuni, che conoscono le loro tipicità e il loro tessuto commerciale, sociale e urbano, sia la scelta più logica e anche più rispettosa delle realtà. Noi abbiamo riconosciuto nei fatti l'importanza della deroga ai Non neghiamo, però, e non ignoriamo soprattutto che nei grandi centri la proliferazione abbia avuto effetti sulla vivibilità degli spazi urbani, in particolare delle aree pedonali. Dobbiamo pensare ai residenti, alle persone con disabilità, ai genitori con i passeggini. Insomma, la città è di tutti, le città sono di tutti. Senza regole chiare si rischia che, ovviamente, non ci sia il decoro urbano, ma soprattutto non si possano programmare le azioni che devono fare le piccole imprese, e ovviamente la libertà e la libera circolazione dei cittadini. Ecco perché non è accettabile una proroga generalizzata fino alla metà del 2027. Non siamo davanti ad una semplificazione, Presidente, ma è una deroga permanente. Non possiamo consentire questo perché di fatto non esiste più una programmazione. Non è una buona amministrazione quella che deroga Crediamo in una gestione amministrata e una gestione attenta che torni in capo agli stessi, perché siano appunto sentite tutte le specificità dei territori, soprattutto sia dal lato delle imprese che da parte dei cittadini. Per questo chiediamo che siano garantiti decoro, mobilità, sicurezza e soprattutto qualità urbana, senza penalizzare chi lavora, ma assicurando che lo spazio pubblico rimanga realmente fruibile da tutti

## Intervento di "PAVANELLI Emma" - "M5S"

(M5S). Grazie, signora Presidente. Io credo che in quest'Aula la maggioranza e anche il Governo abbiano un problema di confusione, perché, da un lato, continuano a volere l'autonomia differenziata, anzi, ci hanno fatto campagna elettorale in Veneto, e poi, però, da 3 anni cercano di usurpare un diritto dei comuni per quanto riguarda i e continuano a voler mettere le mani su una materia che non sarebbe ministeriale. Pertanto, signora Presidente, chiedo al collega se posso sottoscrivere il suo emendamento, anche perché quelli successivi sono sempre a mia prima firma, ma farò un intervento unico. Qui si va a prendere un provvedimento che era necessario durante il periodo del COVID, quel periodo che voi odiate tanto, tant'è che avete fatto una Commissione contro chi governava all'epoca, però vi piaceva quello che quel Governo aveva fatto, partendo dai Ecco, il tema torna. Pertanto, non solo i

## Intervento di "ZARATTI Filiberto" - "AVS"

(AVS). Grazie, signora Presidente. Io penso che questa questione, sulla quale noi abbiamo presentato un emendamento, ma anche il collega Pandolfo ha illustrato il suo, sia una questione molto importante e che intanto non c'entri nulla con le semplificazioni. Questo semmai era un provvedimento, cari colleghi e colleghe, che doveva andare nel Milleproroghe, perché si tratta di prorogare, appunto, il periodo nel quale possono rimanere i nelle nostre città. Allora, non c'entra niente con la semplificazione e oltretutto stabilisce un principio, cioè che quello che è il bene pubblico, quelli che sono gli interessi dei cittadini e quella che è la vivibilità delle nostre città vengono subordinati a degli interessi dei privati. Che questa iniziativa, presa durante il periodo del COVID, fosse necessario che fosse sostenuta, sostanzialmente, è una questione sulla quale siamo stati d'accordo e che naturalmente pensiamo sia stata giusta. In un momento come quello del COVID le attività commerciali andavano sostenute, e il fatto di autorizzare i Non si capisce quale sia il vantaggio della comunità a mantenere in piedi queste strutture, perché le attività commerciali, per quello che sono autorizzate e per gli spazi che hanno a disposizione, possono svolgere egregiamente adesso la loro attività come nella fase antecedente al COVID. Non siamo più in una fase emergenziale da questo punto di vista. Quindi, mantenere in piedi i Anche dal punto di vista paesaggistico e visivo, in città d'arte, come sono gran parte delle città italiane, vedere queste strutture non è esattamente lo spettacolo migliore per valorizzare il nostro patrimonio artistico e archeologico. Quindi, per questa ragione, io penso che questo emendamento sia giusto e che sia giusto il fatto che si voglia sopprimere questo articolo, perché è un articolo che non c'entra nulla con le semplificazioni e anche nel merito è completamente sbagliato

# Articolo 56 - A.C. 2655

## Intervento di "DELL'OLIO Gianmauro" - "M5S"

(M5S). Grazie, Presidente. Voglio fare i complimenti al Governo, perché è riuscito, questa volta, a evitare quello che è stato fatto l'anno scorso in legge di bilancio, quando avevano cercato di inserire la nomina dei rappresentanti del Ministero dell'Economia all'interno dei collegi dei revisori - una cosa assurda - per andare a controllare i fondi dati dal Governo e nella realtà andava a creare, sostanzialmente, una serie di compensi a una serie di persone e di soggetti vicini al mondo del Ministero. È stata una cosa assurda, che fu alla fine superata grazie a un emendamento quasi del tutto trasversale. Qui dentro sono andati a creare un articolo che di semplificazione non ha assolutamente nulla, cioè andate a dire che per fare un maggior controllo nell'attività di controllo nei collegi dei revisori dei conti delle università, AFAM, consorzi universitari e interuniversitari, andate a inserire la possibilità di avere persone che arrivano dall'ambito del Ministero. Quindi, andate a dire che si crea un ennesimo elenco e tutti quelli che hanno le competenze si iscriveranno in quell'elenco, e fin qui nessun problema. È solo l'ennesimo elenco in più, è un'ennesima copia di tutti quelli che hanno la possibilità di poter lavorare in quell'ambito, ma il colpo geniale è stato inserire questa parte in cui “in sede di prima applicazione (…) sono designati e nominati i soggetti che svolgono funzioni dirigenziali presso il predetto Ministero nonché i dipendenti del Ministero che (…) ricoprono incarichi di componente presso i collegi di cui al presente comma”. Cioè, voi avete definito - invece di dare un tempo di scadenza, ossia si andranno a prendere da questo elenco, quando verrà fatto, nella giornata tot del 2026, visto che avete fatto già delle proroghe - e andate a dire che nel frattempo, siccome è così fondamentale andare a definire l'azione di controllo, date ai dipendenti del Ministero, ma soprattutto a chi ha incarichi di collaborazione e, quindi, a persone che magari sono entrate giusto ai livelli di contratti durante questa fase di Governo, questo ennesimo incarico, un incarico che in realtà deve essere fatto non perché uno lavora già per il Ministero ma sulla base del fatto che uno abbia le competenze corrette per svolgerlo. Semplicemente non l'avete messo in legge di bilancio, siete stati molto bravi, però non per questo non si deve andare a far notare quanto voi, con queste norme, non fate altro che cercare di occupare spazi senza che questi vengano coperti veramente dalle persone che hanno le migliori competenze per fare le attività di controllo ed è vergognosa un'ennesima norma del genere inserita qui dentro. Quindi, questo articolo andrebbe del tutto cassato.

# Articolo 60 - A.C. 2655

## Intervento di "QUARTINI Andrea" - "M5S"

(M5S). Grazie, Presidente. Entriamo, con questo emendamento, nel contesto dell'articolo 60: misure di semplificazione per promuovere l'erogazione dei servizi di farmacia. Io credo, Presidente, che questo emendamento, che vuole sopprimere questo articolo, sia un emendamento non ideologico ma di assoluto buonsenso in relazione al fatto che in questo contesto noi facciamo alcune operazioni assolutamente preoccupanti in termini di deriva privatistica del Servizio sanitario nazionale. Innanzitutto, non si sta facendo altro che fare un'operazione di competizione tra le farmacie, che in questo caso diventano farmacie dei servizi, e il Servizio sanitario nazionale. Di fatto, si sta facendo un'operazione che potrebbe - o comunque ha in sé il germe di…- trasformare le farmacie in case della comunità. È una cosa che non è assolutamente accettabile. Non solo: si mettono in competizione anche con i laboratori privati, i quali hanno criteri di accreditamento e di certificazione dell'attività assolutamente rigidi e rigorosi e, in questo senso, si va al di fuori di questo. Evidentemente, c'è qualcuno nel Ministero che cerca di fare dei favori ai suoi amici farmacisti per l'ennesima volta, perché non è la prima volta dato che è successo anche nelle leggi di bilancio in passato e succederà per il discorso dei farmaci anche quest'anno. Favorire questo passaggio delle farmacie, che diventano farmacie dei servizi, al di là del fatto che può avere un suo significato soprattutto nelle aree interne, nelle aree periferiche, rispetto alle farmacie rurali, dove esercitano effettivamente quel presidio di prossimità che spesso è assente, è veramente fuori luogo nelle farmacie più significative, più grandi. Addirittura, con questo articolo si consente loro, qualora ci fossero più farmacie, di avere a disposizione locali per svolgere questo tipo di attività. Quindi, è evidente che entrano in competizione con le case della salute, con le case della comunità. Ma è evidente anche che non sono soddisfatti in termini di ingordigia, perché è evidente che questo è un meccanismo di In tutto questo gioco, questo meccanismo sta spogliando sempre di più il servizio pubblico a favore del privato. Questa roba qua è assolutamente inaccettabile. Bisogna finanziare il servizio pubblico, non favorire il privato, Presidente

# Articolo 71 - A.C. 2655

## Intervento di "BONELLI Angelo" - "AVS"

(AVS). Sì, Presidente, per rendere edotta la Camera. Non per saccenza, ma noi stiamo votando un articolo che dà al Governo una delega su una materia molto delicata, che riguarda i fanghi di depurazione che vengono sparpagliati sui terreni agricoli; si tratta di fanghi che hanno alte concentrazioni di diossine e idrocarburi. Ci sono stati molti problemi con la magistratura, molti problemi legati alla salute. E molti sindaci si stanno ribellando, specialmente in Lombardia, dove ormai i terreni sono colmi di questi fanghi di depurazione. Ancora una volta, stanno utilizzando questo provvedimento per attentare all'ambiente e alla salute

# Esame degli ordini del giorno - A.C. 2655

## Intervento di "BARACHINI Alberto"

. Sugli ordini del giorno n. 9/2655/1 Iacono e n. 9/2655/2 Filippin il parere è contrario. L'ordine del giorno n. 9/2655/3 Simiani è accolto come raccomandazione. Sull'ordine del giorno n. 9/2655/4 Soumahoro il parere è contrario. Sull'ordine del giorno n. 9/2655/5 Casu il parere è favorevole condizionato alla riformulazione dell'impegno richiesto al Governo nei seguenti termini: “impegna il Governo a valutare gli effetti applicativi della novella recata all'articolo 11 del provvedimento in esame, coinvolgendo tutti gli enti locali interessati al fine di assicurare il pieno rispetto delle loro competenze su tutto il territorio nazionale”. Sull'ordine del giorno n. 9/2655/6 Barbagallo il parere è contrario. L'ordine del giorno n. 9/2655/7 Roggiani è accolto come raccomandazione. L'ordine del giorno n. 9/2655/8 Gentile è stato ritirato. Sull'ordine del giorno n. 9/2655/9 Tassinari il parere è favorevole. Sugli ordini del giorno n. 9/2655/10 Borrelli e n. 9/2655/11 Zanella il parere è contrario. L'ordine del giorno n. 9/2655/12 Grimaldi è accolto come raccomandazione. Sull'ordine del giorno n. 9/2655/13 Dori il parere è favorevole. Sugli ordini del giorno n. 9/2655/14 Bonelli e n. 9/2655/15 Zaratti il parere è contrario. L'ordine del giorno n. 9/2655/16 Ghirra è accolto con una riformulazione.

. Sì.

. Mi rimetto all'Aula.

. Dopo aver fatto le verifiche, sull'ordine del giorno n. 9/2655/7 Roggiani il parere è favorevole.

## Intervento di "EVI Eleonora" - "PD-IDP"

(PD-IDP). Grazie, Presidente. Questa è una breve storia triste. C'era una volta il testo unico delle rinnovabili, che voleva fare ordine nel ginepraio di regole e semplificarne la diffusione, ma fallì. C'era una seconda volta il correttivo al testo unico delle rinnovabili, che tentò nuovamente di portare ordine nella selva delle norme per diffondere meglio queste fonti di energia pulita, ma per numerosi aspetti fallì di nuovo. Arrivò, dunque, la volta di un disegno di legge chiamato “Semplificazioni” che tutti si aspettavano facesse quello che era destinato a fare, ma con grande stupore di tanti, questo provvedimento non solo non semplificava, ma addirittura, in alcuni casi, peggiorava le cose, come il regalo ad albergatori di aumentare del 20 per cento volumetrie e superfici con semplice SCIA, spacciandolo come misura sociale a favore di lavoratori o, ancora, l'incredibile introduzione del silenzio assenso per costruire anche in zone sottoposte a vincolo idrogeologico ovvero a rischio sismico e alluvionale. Sul tema delle rinnovabili e della riqualificazione energetica degli edifici, questo provvedimento non colse l'occasione di intervenire per fare chiarezza. Un esempio? Da un lato abbiamo il codice dei beni culturali, che pone sotto vincolo tutti gli edifici pubblici che compiono settant'anni e crescono in numero ovviamente ogni anno che passa, anche quelli che non hanno alcun pregio e sono fatiscenti ed energivori, sui quali, per fare qualsiasi intervento, serve l'autorizzazione. Dall'altro, il testo unico delle rinnovabili ci dice che sugli edifici pubblici vincolati si possono mettere impianti FER senza autorizzazione se sono nascosti alla vista o, per il fotovoltaico, se sono conformi alla tradizione. Il problema è che oggi è tutto fermo per la gran confusione che si è creata. Ecco, questa è la fine di una breve storia triste. Il senso di quest'ordine del giorno era chiedere al Governo di monitorare l'applicazione del testo unico delle rinnovabili e di valutare il da farsi, perché il problema qui è che si sta perdendo tempo, tanto tempo, e che si stanno perdendo soldi, risorse preziose, anche europee, per ristrutturare e riqualificare scuole, ospedali, municipi, edilizia residenziale pubblica ed edifici pubblici in genere, a danno dei cittadini, del clima, dell'ambiente ed è un danno che davvero non possiamo più permetterci

## Intervento di "IACONO Giovanna" - "PD-IDP"

(PD-IDP). Grazie, signora Presidente. Devo tornare sull'argomento e intervengo nuovamente per richiamare l'attenzione dell'Aula sull'articolo 47 di questo provvedimento “minestrone”, visto che mi pare non si sia messo bene a fuoco il tema vero dell'articolo 47 e dell'ordine del giorno che abbiamo presentato. L'articolo 47 e l'ordine del giorno riguardano la tutela e l'accesso al patrimonio fotografico storico nazionale, e la modifica che si sta facendo è una questione di interesse pubblico che rischia di produrre effetti concreti gravi e irreversibili. Questo non lo dico soltanto io, ma lo hanno detto in modo unanime e autorevole le più importanti istituzioni e associazioni del settore delle professioni culturali in Italia con una lettera aperta che è stata indirizzata al Ministro della Cultura e che è stata firmata, tra gli altri, da AIB, ANAI, ICOM, dalle consulte universitarie, dalle società scientifiche. Probabilmente mai, mai come in questo momento, tutte queste realtà della cultura italiana avevano espresso insieme una preoccupazione così forte. Perché hanno deciso di farlo? Perché lo hanno fatto? Perché evidentemente, a differenza di altri, conoscono bene la realtà degli istituti culturali e del patrimonio fotografico storico. Sanno, infatti, che la maggior parte delle fotografie conservate nei nostri archivi non sono delle opere d'arte, ma sono dei documenti che raccontano la storia del nostro Paese. Fare questa modifica, operare questa modifica, vuol dire, lo ripeto, negare l'accesso al patrimonio pubblico, limitare la libertà di studio e di ricerca, ostacolare anche il diritto costituzionale delle cittadine e dei cittadini italiani di accedere alla cultura. È per questa ragione che abbiamo presentato quest'ordine del giorno, ci dispiace di avere ricevuto questo parere contrario. Sosteniamo la lettera aperta di tutte le associazioni del mondo della cultura del Paese e chiediamo, ancora una volta, al rappresentante del Governo qui presente, di fermare quello che è, dal nostro punto di vista, un notevole passo indietro, e quindi di ripensare e cambiare il parere dato al nostro ordine del giorno.

## Intervento di "PANDOLFO Alberto" - "PD-IDP"

(PD-IDP). Grazie, Presidente. Su quest'ordine del giorno mi fa piacere che ci si rimetta all'Aula, perché porta all'attenzione - e porto all'attenzione - dell'Aula un fatto che riguarda il sostegno alla ricerca, all'innovazione e alle istituzioni che ne costituiscono l'ossatura strategica. Una di queste ha visto una pesante sottrazione ed è l'Istituto Italiano di Tecnologia di Genova. Il provvedimento oggi in esame introduce alcune misure di semplificazione nell'ambito universitario e della ricerca, più puntualmente agli articoli 53, 54 e 55. Parliamo di procedure di conferimento dei titoli accademici e di approvazione degli statuti e dei regolamenti universitari e, ovviamente, il riconoscimento dei consorzi, misure che nelle intenzioni puntano a rendere più snello e competitivo il sistema. Non possiamo, però, limitarci a una semplificazione amministrativa che poi vede una sottrazione pesante di risorse proprio degli architravi del sistema della ricerca in Italia. Non possiamo evitare, ovviamente, il tema cruciale delle risorse. Non è sufficiente sburocratizzare in senso lato e, nel frattempo, si continua a sottrarre linfa vitale alle attività scientifiche, ai laboratori, ai ricercatori, ai progetti di innovazione. Così si fa con istituti come l'Istituto Italiano di Tecnologia, ma si fa anche, ovviamente, nei confronti delle università, anche la vicina Università di Genova ne è il pieno esempio. Tagliare, quindi, 15 milioni di euro al finanziamento dell'IIT è apparsa da subito una vicenda inaccettabile, un taglio che non ha avuto nessuna giustificazione, che ha di fatto indebolito e indebolisce la riconoscibilità internazionale che ha portato in questi anni dei risultati straordinari, dalla robotica alla medicina computazionale, dai materiali avanzati, che sono proprio l'oggetto principale della ricerca, fino all'intelligenza artificiale, di cui continuiamo a parlare ogni giorno. Una realtà che, com'è noto, ha un ruolo decisivo anche nel trasferimento tecnologico e nella creazione di Allora, davanti a una reazione corale, non si può mettere a repentaglio, a rischio il patrimonio nazionale. Quindi, con quest'ordine del giorno, chiediamo un impegno chiaro di accompagnare le misure contenute in questi articoli con iniziative che vadano nella direzione opposta rispetto ai tagli annunciati. Chiediamo che si reperiscano le risorse adeguate a ripristinare e incrementare il finanziamento all'Istituto Italiano di Tecnologia di Genova

## Intervento di "PASTORELLA Giulia" - "AZ-PER-RE"

(AZ-PER-RE). Grazie, Presidente. Intanto, se i colleghi lo permettono, vorrei sottoscrivere quest'ordine del giorno a nome di tutto il gruppo Azione. Nessuno di noi è ligure, ma sono d'accordo col collega Pandolfo ossia che non si tratta di una questione di campanilismo all'italiana, come spesso succede, quando, soprattutto negli ordini del giorno, si chiedono mancette per questo o quel territorio. L'Istituto Italiano di Tecnologia è un'eccellenza nazionale…

## Intervento di "ROGGIANI Silvia" - "PD-IDP"

(PD-IDP). È un po' più complicato di così…

# Dichiarazioni di voto finale - A.C. 2655

## Intervento di "BOF Gianangelo" - "LEGA"

(LEGA). Presidente, onorevoli colleghi, Sottosegretario, sicuramente la semplificazione è un tema importantissimo in Italia. L'Italia è il Paese riconosciuto, anche da molti altri Paesi europei, come il Paese della burocrazia, il Paese delle lungaggini, il Paese dove fare ogni cosa diventa complicato e difficile. La stessa Commissione europea, in una relazione del 2024, riconosce il danno della burocrazia in Italia, cioè la non semplificazione, e ci dice che, se noi andassimo a semplificare i processi che si rendono necessari essere semplificati, potremmo avere un risparmio di 50 miliardi l'anno, solo e semplicemente con la semplificazione. La semplificazione noi l'abbiamo affrontata diverse volte negli anni, in quest'Aula e anche al Governo, nei vari avvicendamenti, ma molto spesso - voglio citare un esempio - è come se noi dessimo a un macellaio da scrivere un manuale sulla cucina vegana. Se noi diamo in mano agli esperti di leguleio come fare le norme per semplificare, è chiaro che, poi, diventa difficile che le norme che noi andiamo a modificare diventino, a loro volta, semplici. Questo Governo ha voluto fare un passo avanti: ha aperto un portale che si chiama “Facciamo l'Italia semplice”, attraverso il quale si sono raccolte le istanze di cittadini, associazioni e imprese e quello che le nostre imprese, le nostre aziende e i nostri cittadini riconoscono veramente come complicato. Quindi, sulla base di queste segnalazioni, di queste istanze, si è cercato di creare un provvedimento che andasse a risolvere i problemi che ci venivano segnalati dai cittadini. E questo è per la prima volta un ascolto, un voler ascoltare i reali problemi dei cittadini. Molti cittadini ci chiedono: perché bisogna per forza semplificare, piuttosto che tenersi le norme, assumere più dipendenti, eccetera? Perché ce lo dice l'Europa. Con gli obiettivi del PNRR, ci siamo impegnati, entro il 2026, a semplificare 600 procedure. Questo Governo ha fatto passi da gigante in questo senso: al 29 settembre, rispetto alle 600 per le quali ci eravamo impegnati, 357 erano già fatte, già eseguite. Quindi, stiamo andando nella direzione giusta. Molti hanno definito questo provvedimento un provvedimento In questo provvedimento, ci sono circa 70 articoli che abbracciano i più variegati ambiti. Uno di questi è l'autotutela per le amministrazioni pubbliche, cioè il fatto che un'amministrazione pubblica possa revocare un proprio atto - quindi con effetti su cittadini, imprese, aziende - con un tempo indeterminato, quando lo decide, quindi mantenendo nell'incertezza chiunque debba pendere da quel provvedimento. Noi stabiliamo che, se la pubblica amministrazione decide in autotutela di revocare un provvedimento che essa stessa ha emesso, abbia un tempo di 6 mesi ed entro 6 mesi decida se quel provvedimento sia valido o se ritirarlo in autotutela. Tema che forse è della sinistra, ma a noi sta a cuore, è il mondo dei lavoratori, delle imprese e che il nostro sistema produttivo possa funzionare. Per quanto riguarda gli alloggi dei cittadini stranieri, si prevede l'autocertificazione, ossia che, con un'autocertificazione, l'azienda possa assumere il lavoratore straniero per farlo lavorare. Ad esempio, con riguardo alla riduzione da 60 a 30 giorni, noi abbiamo bisogno di manodopera, abbiamo bisogno di manodopera formata. Per quei lavoratori stranieri che, nel Paese di origine, fanno i corsi di formazione per il lavoro che vengono a intraprendere quando arrivano nel nostro Paese, si riducono i tempi da 60 a 30 giorni, quindi si accorciano i tempi per dare modo alle nostre imprese di poter avere lavoratori. Una cosa importantissima per la nostra agricoltura, per la nostra agricoltura dei prodotti tipici, per la nostra agricoltura delle stagioni è quella di aver prorogato - e, probabilmente, con un emendamento sempre della Lega all'interno della legge di bilancio troveremo una situazione strutturale - il lavoro occasionale in agricoltura, che, da una parte, consente a molte filiere produttive dell'agricoltura di svolgere le attività stagionali di raccolta, piantumazione e attività agricole e, dall'altra parte, a studenti e pensionati di fare quelle 2/3 ore lavorative, quei lavori stagionali, quei lavori che nobilitano l'uomo. Il fatto che uno studente possa dedicarsi a fare un lavoro occasionale in agricoltura è motivo di crescita, di autonomia e di informazione. Quindi, questo è un provvedimento molto importante, è una cosa che è stata portata avanti, tra l'altro, anche con un emendamento della Lega e va nella direzione giusta proprio per andare incontro alle filiere produttive. Abbiamo ascoltato il mondo produttivo, andando incontro anche alle sensibilità del mondo dell'ambiente, nel senso che è stata introdotta, per tre anni, in via sperimentale, la possibilità di fare i trattamenti nelle colture attraverso il sistema dei droni. Questo consente, soprattutto nelle zone un po' impervie - è l'agricoltura eroica dei nostri territori montani, dei nostri territori collinari - di intervenire, usando meno prodotti fitosanitari, agendo in maniera più puntuale e facendo i trattamenti necessari, perché le colture possano aver luogo. Abbiamo un comparto molto importante: stiamo parlando di 2 milioni di pescatori, un indotto di 400 milioni di euro. Il pescatore è anche un presidio sul territorio, perché è sui fiumi, è sui torrenti: è una vigilanza continua. Abbiamo prorogato, fino al 31 maggio 2026, l'immissione di specie ittiche alloctone per consentire la pesca sportiva; in particolar modo parliamo della trota fario, ma stiamo parlando di un indotto molto importante. Qui devo citare un collega, perché si tratta di una cosa molto importante per i nostri territori pedemontani e per i nostri territori non irrigui: mi riferisco al fatto che, grazie all'intervento del collega Candiani, che tanto ha voluto questo articolo all'interno di questa legge, si possono equiparare le zone collinari, le piccole proprietà, le proprietà sparse delle zone pedemontane e delle zone non irrigue ai fini dell'ottenimento della PAC; per cui, anziché dover registrare - è soprattutto per le aziende agricole che hanno tanti piccoli fondi, tanti piccoli appezzamenti di terreno da dover mettere insieme - tutti i singoli contratti, con costi che a volte superano il guadagno dell'attività agricola, è possibile, semplicemente con un'autocertificazione, accedere alle procedure della PAC. Questa è una cosa fortemente voluta proprio dal nostro movimento ed è una cosa che finalmente siamo riusciti ad inserire in questa legge. Questa è una cosa molto importante, perché va incontro alle esigenze del nostro mondo produttivo. Abbiamo poi presentato un emendamento relativo alle fatture elettroniche, dove è previsto chiaramente un codice identificativo, soprattutto nell'agroalimentare, che identifica il prodotto, quindi una tracciabilità del prodotto anche attraverso la fatturazione. Abbiamo il riconoscimento delle maestranze per il restauro dei beni culturali, dove si è creata una procedura di selezione ulteriore, per consentire alle professionalità artigianali, che provvedono al restauro dei nostri tanti beni culturali, pur in assenza di una laurea, ma in presenza di una riconosciuta professionalità in merito, di accedere, attraverso questa nuova selezione, al mercato del lavoro. Si riconosce l'introduzione dei test dell'epatite C all'interno delle farmacie e delle reti territoriali, cosa che ci consente di andare incontro alle esigenze dell'OMS, che stabilisce che, entro il 2030, dovremmo debellare l'epatite C. Ancora, si prevede l'utilizzo dei fanghi di depurazione e del digestato dei rifiuti, cioè la possibilità di utilizzare un materiale che andrebbe in discarica, a costo delle bollette dei nostri cittadini. Qui non parliamo di inquinamento, perché diciamo che tutti i prodotti, che vengono riutilizzati per le coltivazioni, per le concimazioni…

## Intervento di "CASU Andrea" - "PD-IDP"

(PD-IDP). Grazie, Presidente. Onorevoli colleghe, onorevoli colleghi, dopo oltre 200 voti in Aula su questo disegno di legge, ne manca solamente uno. Non avete ascoltato le opposizioni, i richiami dell'ANCI, le preoccupazioni delle lavoratrici e dei lavoratori, dei professionisti, delle imprese. Non avete rispettato il Parlamento, umiliandolo ancora una volta con una lunga seduta di ratifica di un testo che è arrivato qui blindato, dopo essere stato trasformato in Senato, raddoppiato, da 33 articoli a 74, senza concederci nemmeno la possibilità di fare le audizioni, che avrebbero svelato tutta la gravità di quello che state facendo. La semplificazione vera, quella delle linee guida della Comunità europea, quella di cui parlate anche voi nei convegni, serve a rendere più semplice la vita dei cittadini, non dei Ministri. È l'arte del Governo del terzo millennio, come ci ha indicato Cass Sunstein, non uno specchietto per le allodole nelle mani di potenti che vogliono nascondere le tracce del proprio operato. Avete scelto, infatti, di travestire da semplificazioni piccoli e grandi favori che non avreste potuto spiegare o collocare diversamente, in questo macchiando anche alcuni interventi utili che, però, avete strumentalmente inserito e agitato solo come foglie di fico. Penso alla Ministra Santanche' e alla scelta incomprensibile di prendere a schiaffi i sindaci italiani con norme scritte male sul carico e scarico di fronte alle strutture alberghiere, che non ci consentiranno certo, come dovremmo, di rendere più moderna la nostra offerta turistica, ma serviranno solo ad aprire una nuova stagione di contenziosi e ricorsi. Grazie a un nostro ordine del giorno, il Governo si è impegnato adesso, per lo meno, a coinvolgere tutti gli enti locali interessati al fine di assicurare il pieno rispetto delle loro competenze Lo abbiamo visto anche oggi durante i voti sugli emendamenti: nemmeno una parola da parte di nessun parlamentare di maggioranza, a riprova della debolezza di un Governo che ormai vive tutto - si tratti di una legge di semplificazione o di una manovra di bilancio - come un assalto alla dirigenza con cui pesarsi internamente, da cui ciascuno cerca di strappare qualcosa da poter vendere come proprio risultato, ma poi quando è qui non può nemmeno dirlo per non rischiare di perdere il voto dell'altro, che magari vuole l'esatto contrario. Questa diligenza, però, mentre l'assaltate la guidate e in questa folle corsa in cui state trascinando le istituzioni non fate saltare solo gli accordi nella maggioranza, state facendo saltare quelli con il Paese, perché quando con un voto in quest'Aula vi siete impegnati a dire che ogni rapporto sessuale senza consenso libero e attuale verrà considerato stupro, non potete rimangiarvi la parola poche ore dopo Poi, per non parlare dei Ecco: la coperta è corta, non si può fare tutto ed è colpa di quelli che c'erano prima; questo è ciò che ripetete dentro e fuori da quest'Aula. Conosciamo il disco rotto con cui cercate di correggere i vostri voltafaccia, dimenticandovi, però, che il partito che ha governato più di tutti l'Italia negli ultimi dieci anni si chiama Lega Ma come? Abbiamo visto che in passato avete tagliato i fondi per prevenire il dissesto idrogeologico e oggi semplificate le costruzioni proprio nei terreni a rischio sismico e alluvionale Una cosa è certa: Giorgia Meloni ha sicuramente letto Attaccando un nemico al giorno - le opposizioni, i giudici, i giornalisti - fate un danno prima di tutto a voi stessi. Gli enti locali, che calpestate, sono la colonna portante delle nostre comunità e voi, non ascoltandoli nemmeno nello scrivere un disegno di legge sulla semplificazione, rivelate solo la vostra debolezza, insieme al vero obiettivo dell'autonomia differenziata, che non è l'autonomia e non c'entra niente con l'autonomia. È, invece, un grande progetto di differenziazione, che con il vostro Governo è già cominciato e sta spaccando ogni giorno di più il Paese, dividendolo sempre più, non solo tra Nord e Sud, ma tra centro e periferia di ogni città, di ogni regione e di ogni territorio. Intanto, aumenta in 4 anni del 25 per cento il costo della vita, 6 milioni di persone rinunciano a curarsi, i trasporti peggiorano giorno dopo giorno, cresce il caro bolletta, la vita diventa sempre più complicata e l'Italia non cresce più. Gli unici risultati positivi che potete rivendicare sono grazie al Piano nazionale di ripresa e resilienza Per questo l'occasione che state sprecando anche oggi è un errore che ci spinge sempre di più verso la recessione. Non possiamo sprecare l'occasione della semplificazione, non possiamo sporcare in questo modo una parola così importante. Vedete, non siamo soli: sempre più persone stanno vedendo con chiarezza la differenza tra chi lavora per difendere i diritti delle persone e chi li usa come moneta di scambio. Lo hanno dimostrato le elettrici della Puglia, della Campania e anche del Veneto, dove i nostri consensi sono cresciuti come non mai. L'Italia che non si arrende a questa deriva, alla vostra deriva, sta crescendo e sta combattendo, e noi con lei. Oggi non solo voteremo contro questo disegno di legge, ma ribadiamo il nostro impegno a fermare il vostro disegno di Paese, di politica e di futuro

## Intervento di "COLUCCI Alfonso" - "M5S"

(M5S). Grazie, signor Presidente. Colleghe e colleghi deputati, in romanesco si dice “ ”, in latino “ ”. Mi chiedo quale di queste due versioni possa aggradare di più alla signora Presidente del Consiglio dei ministri e dico: scegliete voi. Io dico: “ Proprio non ci avevate pensato prima? Troppo difficile fare tutto in un provvedimento solo? Di grazia, questo provvedimento Semplificazioni 2 viene presentato dalla destra come la grande svolta sulla semplificazione. La grande svolta! Ma - eterogenesi dei fini - renderà solo più difficile la vita ai cittadini, alle imprese, alla pubblica amministrazione. Vi ricordate quando il Presidente della Repubblica, Sergio Mattarella, mise in guardia dalla democrazia “a bassa intensità”, disse: un appello caduto nel vuoto. Infatti la Camera, quest'Aula, non è stata messa nelle condizioni di svolgere pienamente il proprio lavoro. La maggioranza ha collegato questo provvedimento alla legge di bilancio e, su questo presupposto, ha votato la procedura d'urgenza e così ha tagliato i tempi di confronto in Commissione: niente audizioni, nessuna istruttoria, zero discussione. Questa di destra è democrazia solo formale perché ne vìola la sostanza, che è studio, è confronto, è discussione. Voi avete paura di essere fulminati dalla democrazia. Noi, invece, ci battiamo per una democrazia ad alto voltaggio Questo provvedimento è un intreccio di materie eterogenee e privo di una rotta precisa. È pieno di retorica. Non rende il quadro più chiaro ma lo rende più incerto, e le conseguenze non sono astratte, le pagano, le pagheranno, i cittadini. Perché la semplificazione è una cosa seria: serve a dare certezze non a togliere i riferimenti; serve a ridurre la confusione e non ad aumentarla; serve a rendere il sistema più forte e non più fragile. Ed infatti questo provvedimento interviene in modo invasivo sull'autotutela amministrativa, riducendone i tempi ma senza rafforzare gli uffici; estende il silenzio assenso in ambiti sensibili che toccano diritti primari dei cittadini; introduce procedure semplificate in materia edilizia e ambientale senza una seria valutazione degli effetti sul territorio e sulle comunità; riduce la portata dei controlli pubblici essenziali; abroga obblighi regolamentari senza una verifica preventiva delle conseguenze per i cittadini e per le imprese. È una semplificazione che crea incertezza normativa, altro che ordine! Un vero Praticamente, l'idea politica del Governo Meloni è che per semplificare basti tagliare, ridurre, comprimere, accelerare. Ma la semplificazione non è cancellare i controlli, è renderli più efficaci, non è accorciare i tempi e basta, ma piuttosto impedire che i ritardi ricadano sui più deboli. Ancora una volta, eliminate ostacoli e controlli all'esercizio dei poteri e delle funzioni pubbliche, ma lasciate intatte le difficoltà per i cittadini. Ancora una volta, lo stesso copione: meno ai deboli e più ai potenti, agli amichetti, ai vostri amichetti. E, soprattutto, una vera semplificazione si costruisce coinvolgendo chi quelle procedure le vive ogni giorno - sindaci, amministrazioni, imprese, professionisti, cittadini -, non escludendoli dalla partecipazione, così come avete fatto con la Camera dei deputati, che è il luogo di rappresentanza politica dei cittadini. Vi arrogate così il diritto di decidere per i cittadini, di cambiare le loro vite, di farli diventare solo strumenti nelle vostre mani. E sapete perché scegliete di agire così? Perché - è questa la verità - a voi la democrazia fa paura Volete difendere i cittadini? Volete semplificare i processi e le procedure? E, allora, riscoprite cosa significa mettere al centro la persona, la trasparenza, la condivisione; accogliete la nostra visione di semplificazione, che avvicina il cittadino allo Stato, lo informa, lo accompagna con norme chiare e che alleggerisce la burocrazia senza intaccare la democrazia Mi rivolgo a questa maggioranza: noi voteremo contro questo provvedimento per difendere ciò che serve davvero all'Italia. Noi votiamo contro per proteggere il senso del nostro lavoro dalla vostra incompetenza e dalla vostra smania di potere. Non pensate di poterci ridurre a mero teatrino dei vostri copioni, che vi vedono saltellare sui problemi e sulle difficoltà degli italiani Ci troverete sempre contro questo modo di gestire la cosa pubblica. I vostri provvedimenti, imposti con arroganza, non saranno mai la soluzione per questo Paese. Noi, Presidente, noi del MoVimento 5 Stelle votiamo tutti convintamente contro

## Intervento di "DE CORATO Riccardo" - "FDI"

(FDI). Signor Presidente, rappresentante del Governo, colleghe e colleghi, quello che noi votiamo oggi non è un atto qualunque, uno dei tanti che approviamo, ma riguarda soprattutto che tipo di Stato noi vogliamo essere: uno Stato che intralcia o uno Stato che guida? Uno Stato che diffida dei cittadini oppure uno Stato che si fa garante del loro lavoro e del loro merito? Il provvedimento che discutiamo reca disposizioni - come si legge - per la semplificazione e la digitalizzazione dei procedimenti in materia di attività economiche. Allora, ditemi, colleghi, quante volte abbiamo ascoltato l'artigiano, il commerciante, il giovane imprenditore non chiedere privilegi, ma chiedere tempo? Tempo per lavorare, tempo per investire, tempo per assumere, tempo per vivere senza l'ombra di un procedimento che non finisce mai. Ebbene, quando lo Stato trattiene il tempo dei suoi cittadini è come se si trattasse della loro libertà. Quando lo restituisce, restituisce ai cittadini il futuro. Per questo considero decisiva la scelta, ad esempio, e mi soffermerò su alcuni articoli, avendo il mio gruppo, che voterà a favore di questo provvedimento, ascoltato per 210 volte l'opposizione, senza intervenire proprio perché vogliamo sottrarre tempo, vogliamo dare il tempo ai cittadini. Per questo l'articolo 1 riduce da 12 a 6 mesi il termine entro cui la pubblica amministrazione può annullare d'ufficio autorizzazioni o vantaggi economici già concessi. Non è un tecnicismo. È il pilastro della certezza del diritto. È la tutela dell'affidamento legittimo. È la fine dell'incertezza che soffoca gli investimenti e alimenta la sfiducia. Perché dopo un tempo ragionevole, ciò che lo Stato ha riconosciuto deve restare saldo, se non vogliamo che ogni decisione pubblica diventi sabbia. Non basta, però, promettere certezza, bisogna introdurla nelle filiere reali dell'economia. L'articolo 2 sull'interscambio di E, ancora, non è forse vero che la modernità quando è governata non distrugge il lavoro, ma lo rende più forte? A questo riguardo, l'articolo 6, in via sperimentale e presso enti qualificati, prevede l'irrorazione aerea con droni per l'agricoltura di precisione. C'è una visione semplice e vigorosa: produrre di più con meno sprechi, usare meno fitofarmaci dove non servono, risparmiare acqua e suolo e dare ai nostri agricoltori strumenti competitivi che altri Paesi già utilizzano. Chi teme l'innovazione per pregiudizio condanna la nostra agricoltura all'arretratezza. Chi apre con regole, come fa questo testo, la porta nel futuro senza tradire la sicurezza. Non è minore sul piano della responsabilità pubblica la scelta dell'articolo 5, in materia di responsabilità estesa del produttore, di permettere ai distributori di organizzare il deposito temporaneo dei rifiuti non solo nel punto vendita ma anche in aree nella loro disponibilità o messe a disposizione dai sistemi di gestione. È una norma di buonsenso, operativa, che facilita la raccolta e la corretta gestione dei rifiuti, senza allentare i doveri ambientali. La sostenibilità non si fa con la burocrazia fine a se stessa, ma con regole praticabili che rendono più semplice fare la cosa giusta. Se qualcuno pensa che la semplificazione sia soltanto un favore alle imprese, guardi alla vita dei cittadini. L'articolo 49 introduce l'avviso di ricevimento digitale modernizzando una prova essenziale della consegna postale: meno carta, meno tempi morti, più tracciabilità, più certezza nella comunicazione tra amministrazioni, imprese e persone. Non è un vezzo tecnologico. È lo Stato che parla con il linguaggio del suo tempo senza perdere garanzie. Né può sfuggire a chi, come me, ha a cuore il tema dell'ordine pubblico e della sicurezza la portata dell'articolo 65 che trasferisce al prefetto la competenza sul rilascio delle licenze per sostanze esplodenti e riduce da 60 a 30 giorni il termine entro cui i comuni devono pronunciarsi sulle domande per locali di intrattenimento. Non significa abbassare la guardia, significa essere più rapidi nel decidere, più chiari nel controllare, più presenti nel prevenire. La sicurezza non è inerzia, è prontezza responsabile; non è ritardo, è certezza delle regole applicate in tempo. E permettetemi di aggiungere un ultimo tratto perché anche le norme apparentemente minute hanno una loro dignità politica. L'articolo 8 amplia l'esenzione del canone unico alle targhe che contraddistinguono i cantieri, non solo le sedi di impresa; è una misura piccola solo per chi non conosce la fatica del lavoro sul territorio, per chi costruisce, ripara, ristruttura è un segnale di rispetto verso l'attività produttiva e verso la visibilità regolare. Colleghe e colleghi, qui non si vota una somma di commi, si vota una direzione politica. Non è “meno Stato” per Per queste ragioni, a nome di Fratelli d'Italia, dichiaro convintamente il voto favorevole su questo provvedimento e lo dichiaro non come formula, ma come impegno, perché l'Italia non chiede allo Stato di farsi da parte, chiede allo Stato di fare bene la sua parte. E oggi, con questa legge, noi gliela facciamo fare

## Intervento di "GIACHETTI Roberto" - "IV-C-RE"

(IV-C-RE). Grazie, signora Presidente. Io sto in quest'Aula da qualche anno e non è la prima volta che mi imbatto in un provvedimento che mira - tra virgolette - alla semplificazione. In realtà, è molto più giusto definirli per comodità decreti , proprio perché contemplano una serie di ambiti e settori diversi di intervento all'interno dei quali il Governo di turno decide di apportare misure rivolte, appunto, a semplificare i processi, stabilire procedure più snelle e modificare termini e scadenze allo scopo di adeguare questi settori a livelli di funzionamento e produttività più in linea con gli standard globali. È una premessa, quindi, solo per dire che so perfettamente che tutte le maggioranze di ogni colore politico hanno partorito ciclicamente - annualmente direi - provvedimenti come quello che ci accingiamo a votare e tutte, senza distinzioni, lo hanno fatto sotto l'egida di questa necessità di semplificazione, che poi, confrontata col testo e col suo frequente linguaggio settoriale, appare come una sorta di paradosso, perché ogni volta si perde di vista il fatto che non siamo noi, che scriviamo la norma, a doverla capire, ma sono le amministrazioni o, comunque, i soggetti coinvolti - i destinatari della recezione - a doverlo fare. Sono, dunque, loro e non noi a dovere poi applicare questa norma. Dico questo partendo solo da un dato di fatto. Il testo originario, come qualcuno ha ricordato, partito in prima lettura al Senato conteneva 33 articoli, mentre oggi noi qui ne voteremo, anzi ne abbiamo votati, 74, ovvero più del doppio. Quindi, va bene un decreto Le indicazioni europee in materia di semplificazione normativa, che incoraggiano i Governi, attraverso i fondi del PNRR, ad andare in questa direzione e a digitalizzare il più possibile, proprio per accorciare i tempi della pubblica amministrazione, rendono i processi economico-produttivi più snelli ed efficienti. Sono piuttosto chiare anche a livello metodologico, cioè insistono sulla necessità di partire da un'analisi dei costi e del quadro d'insieme, sugli effetti eventuali e sui benefici che la norma apporterebbe e tutto questo a seguito di consultazioni con soggetti interessati. È evidente che, se si mette mano a ogni ambito dello scibile umano, queste procedure, che pure sarebbero essenziali, non vengono previste per una questione metodologica che le rende incompatibili con i tempi a disposizione. È proprio su questo elemento che vorrei provare a soffermarmi. A inizio del mese si è votata la deliberazione d'urgenza su questo provvedimento, a cui noi ci siamo chiaramente opposti. Lo abbiamo fatto perché, in ragione dell'impatto che il provvedimento finisce per avere su molteplici ambiti della società e del mondo produttivo, non è pensabile ridurre gli spazi di confronto che, anzi, come ho accennato prima e anche in ossequio alle linee guida della Commissione europea, andrebbero diversamente ampliati. Invece, voi nell'ordine avete sostanzialmente raddoppiato gli articoli di applicabilità della norma e contestualmente avete consentito a ogni gruppo di indicare un solo audito in Commissione. Ripeto: un solo audito, che è una proposta chiaramente irricevibile, stante la complessità del provvedimento. In altri termini, non vi è stata la possibilità di allargare lo spazio di confronto, non vi è stato l'ascolto dei soggetti coinvolti, né eventualmente quello di esperti nelle varie materie. Il dibattito tra Commissione e Aula è finito per essere di fatto strozzato dalle tempistiche ridotte in funzione del fatto che questo testo sia un collegato alla manovra di bilancio e, dunque, pertanto indifferibile. Questo - voi capite bene - non può e non deve essere un problema per lo svolgimento di un regolare confronto. Siamo una Repubblica parlamentare e il Parlamento deve essere messo nelle condizioni più idonee per esprimersi sui testi che hanno un'incidenza così diretta sulla vita di imprese e cittadini. Va bene tutto, ma non si può chiedere all'opposizione di votare a occhi chiusi tutto quello che finite per mettere in questo decreto, senza che vi siano stati modi e tempi congrui per farlo. Per cui, quand'anche vi siano modifiche condivisibili su qualche singolo aspetto - e vi sono -, la totalità delle materie toccate e la loro disomogeneità non ci consentono di esprimere un voto favorevole. Per cui, a titolo esemplificativo, inserite in questo testo norme che nel merito potrebbero anche essere condivisibili - e penso alla riduzione da 12 a 6 mesi del diritto di revoca di autotutela da parte della pubblica amministrazione -, ma parallelamente non vi preoccupate di dotare di strumenti idonei, a livello di digitalizzazione, enti locali e pubblica amministrazione, o ancora decidete di intervenire nuovamente, anche qui in materia di immigrazione, e stabilite di ridurre i tempi di rilascio dei nulla osta che, per i lavori altamente qualificati, portate addirittura a 30 giorni. Peccato che poi, come ho ricordato la scorsa settimana intervenendo sul decreto Flussi, restino in un limbo insostenibile tutti gli immigrati presenti sul territorio italiano che, pur avendo quel nulla osta, non hanno concluso il contratto di lavoro. Quindi, mettete mano anche su ambiti che invece necessiterebbero di un cambio radicale di impostazione e non di qualche intervento È stato giustamente ricordato in discussione generale che la semplificazione dovrebbe essere il processo orizzontale, figlia di un'analisi Dunque, ad esempio, sulla navigazione si interviene per adeguare le norme di un codice degli anni Quaranta digitalizzando il certificato di arruolamento, il che è giusto, ma al contempo, nell'eliminare l'obbligo di segnalazione di sbarchi e imbarchi se l'armatore è lo stesso, si toglie alla Capitaneria di porto il ruolo di controllo sul rispetto delle norme a tutela dei lavoratori e, dunque, si eliminano le verifiche necessarie e su questo non possiamo concordare. Poi, invece, si prevede di riordinare il servizio sanitario marittimo, ma lo si fa rimandando a futuri decreti attuativi, il che produce esattamente quello che dicevo prima, un limbo in cui, anziché semplificare, si crea ancora più confusione e in cui, nel nome della razionalizzazione e della semplificazione, si rischia di finire per depotenziare i diritti. Signora Presidente e colleghi, sono solo esempi - e concludo - di un metodo che contestiamo, perché, pur partendo da intenzioni condivisibili, la fretta e la confusione di andare a intervenire su troppe materie, o di farlo in maniera superficiale - e lo dico alla luce della mia lunga esperienza in quest'Aula -, ha talvolta effetti più negativi e di complicazione dello Dunque, questo provvedimento, che passa dalle guide alpine alle spedizioni numismatiche, dal trasporto di animali al riordino dell'ACI, da modifiche sul suolo pubblico per gli alberghi a quello dei Sono questi i motivi per i quali, signor Presidente, pur non sentendoci di dare un voto contrario su questo provvedimento, non possiamo certo darlo favorevole e, quindi, ci asterremo

## Intervento di "PASTORELLA Giulia" - "AZ-PER-RE"

(AZ-PER-RE). Presidente, onorevoli colleghi, come gruppo di Azione non possiamo che riconoscere l'esigenza di rendere più lineari e comprensibili i rapporti tra cittadini, imprese e pubblica amministrazione, e per questo, in linea di principio, ogni sforzo di semplificazione è da considerarsi positivo. Tuttavia ci troviamo di fronte a un lavoro solo parziale, molto frammentario, oltre che totalmente blindato in questa Camera, quindi anche avessimo voluto migliorarlo non ce n'è stata data alcuna possibilità. Più che di una riforma organica, questo disegno di legge propone una serie di interventi che mettono pezze su singole criticità di settori tra loro molto diversi, dai Partiamo, per esempio, dalle misure introdotte per la digitalizzazione dei procedimenti. Qui vanno riconosciuti alcuni passi avanti. Penso, ad esempio, alle procedure per la segnalazione dei decessi, che incidono direttamente sulla vita delle persone e delle famiglie nei momenti più delicati, o alle modalità telematiche per la comunicazione dei redditi previste all'articolo 72, che vanno nella direzione di facilitare il lavoro dei professionisti e anche rendere più efficiente il rapporto con l'amministrazione. Ma è impossibile soprassedere ad alcune incoerenze di questa maggioranza. È solo di poche settimane fa, infatti, l'approvazione in quest'Aula di un disegno di legge sulla revisione dei servizi per i cittadini e le imprese all'estero, che in materia di cittadinanza impone procedure esclusivamente cartacee. Quindi, da un lato, si parla di digitalizzazione, dall'altro, si costringono cittadini e futuri cittadini a rimanere ancorati alla carta. È difficile non vedere una contraddizione, che indebolisce, quindi, la credibilità complessiva della strategia del Governo su questi temi. Un altro aspetto rilevante del provvedimento riguarda l'attrattività del nostro Paese per i lavoratori altamente qualificati. Le modifiche che introducete nell'articolo 21 per ridurre le tempistiche di rilascio del nulla osta per questi lavoratori rappresentano un piccolo passo nella direzione giusta, ma ci pare altrettanto evidente che non risolve di certo la strutturale scarsità e scarsa attrattività del nostro Paese. Infatti, da un lato, non possiamo ignorare che il quadro complessivo della politica migratoria resta fortemente condizionato dal decreto Flussi che continua a limitare, in modo significativo, anche la migrazione qualificata. Dall'altro lato, le interruzioni di apertura del Governo verso i lavoratori qualificati stridono anche con il reiterato rifiuto di mettere mano alle procedure di riconoscimento dei titoli di studio conseguiti all'estero, che sono oggi frammentate, diverse per ogni ateneo, con tempi lunghi e costi elevati. Su questo punto, più volte abbiamo sollecitato la Ministra Bernini anche con proposte concrete, ma nulla. Nonostante si tratti di un ostacolo enorme, come dimostrano le decine di testimonianze di italiani e stranieri che vorrebbero rientrare o venire nel nostro Paese e dei lavoratori stranieri interessati a venire in Italia per mettere a disposizione le loro competenze, niente. Da ultimo, proprio nell'ambito di questo decreto Semplificazioni, abbiamo presentato sia un emendamento che, poi, un ordine del giorno per intervenire in modo organico sulle procedure di riconoscimento dei titoli. La riformulazione dell'ordine del giorno, che pure abbiamo accettato, onestamente era molto all'acqua di rose. Quindi, ci aspettiamo decisamente di più, perché questo è un tema centrale, se vogliamo rendere attrattivo il nostro mercato del lavoro e non limitarci a dispiacerci per i nostri cervelli in fuga, senza far nulla per riportarli a casa. È un danno per loro ma, soprattutto, per noi. Vengo ora all'articolo 13, introdotto al Senato, che apre a un regime di libera iniziativa privata per determinati servizi di trasporto pubblico locale di linea, prevedendo il rilascio di un titolo abilitativo per gli operatori interessati. Ha un impianto chiaramente liberalizzatore che potrebbe avere anche risvolti positivi in termini di offerta di servizi. Peccato che, da un lato, è confuso e, dall'altro, questo approccio è ancora una volta fortemente incoerente con l'atteggiamento complessivo del Governo sul trasporto pubblico locale, specialmente quello non di linea. Mi riferisco, in particolare, alle scelte in materia di taxi e NCC, ambito nel quale il Ministro Salvini è intervenuto più volte a tutela delle rendite di posizione di pochi eletti: faccio riferimento ai decreti NCC, in particolare bocciati dalla Corte costituzionale, la quale è stata sollecitata - pensate - proprio dal vostro presidente di regione Occhiuto. Questa decisione evidenzia, ancora una volta, una linea regolatoria contraddittoria: da una parte, si fanno piccoli passi avanti verso una maggiore liberalizzazione e, dall'altra, si costruiscono norme fortemente anticoncorrenziali, sproporzionate e penalizzanti per alcuni operatori. Un'altra criticità del provvedimento è il ritardo con cui molte norme arrivano rispetto alle richieste avanzate negli anni dagli operatori, a riprova di una mancanza di visione e capacità di programmazione e di attuazione di questo Governo. È il caso, ad esempio, della disciplina sui chimici di porto o della digitalizzazione delle pratiche per l'imbarco del personale marittimo. Sono misure necessarie, fondamentali, che però giungono solo ora, dopo una lunga fase di stallo e dopo numerose richieste e sollecitazioni, sia di maggioranza che di opposizione, in particolare nella Commissione in cui siedo, la Commissione trasporti. Anche sul fronte dell'innovazione la maggioranza manda segnali contrastanti. Da un lato, in questo testo introduce il riferimento all'utilizzo dei droni in agricoltura segnalando una certa apertura verso nuove tecnologie in ambito produttivo, e certamente riconosciamo che le applicazioni avanzate dei droni possono davvero giovare al settore. Al contrario, nel divieto di uso della parola Dall'altro lato, però, la spinta all'innovazione non è altrettanto convinta in altri settori chiave: penso, in particolare, alla guida autonoma. Una battaglia che, come Azione, stiamo portando avanti in Commissione trasporti in cui, proprio oggi, abbiamo votato mozioni di maggioranza e opposizione, tutti concordi che sia un tema fondamentale. Eppure, la forte resistenza, in particolare con il voto negativo e la bocciatura del nostro ordine del giorno, è stata davvero una delusione. Quindi, in Commissione siete d'accordo e in Aula, all'improvviso, cambiate idea. Possibile che non capiate che i veicoli a guida autonoma possono davvero incidere sulla produttività di tanto settori, dall'agricoltura al trasporto pubblico locale, al turismo? E, sempre in tema di guida di veicoli, la disciplina sugli autoriparatori, di cui all'articolo 7, appare davvero ancorata a una logica novecentesca, come se il settore fosse ancora immaginato solo in termini di meccanica tradizionale mentre, in realtà, è sempre più fatta di sensori e Un capitolo a parte - mi permetto - meritano le agevolazioni per il comparto turistico previste dall'articolo 12. Qui ci troviamo di fronte al proseguimento di un vero e proprio superbonus per il settore, che ha già visto lo stanziamento di 22 milioni di euro per il 2025, di 16 milioni di euro per ciascuno degli anni 2026 e 2027, destinati a contributi di riqualificazione e ammodernamento degli alloggi destinati, a condizioni agevolate, ai lavoratori del turismo, oltre a ulteriori 22 milioni di euro annui per sostenere i costi di locazione, capite bene. Ora, si aggiunge anche un canale di favore sul piano procedurale, ovvero la possibilità di procedere con la sola SCIA, applicando disposizioni che, normalmente, si riferiscono alla realizzazione o riqualificazione di edifici quali infrastrutture sociali, scuole, residenze per studenti, strutture sanitarie. Si tratta, insomma, di misure fortemente sbilanciate a favore di una specifica categoria in cui è facile prevedere che gli obiettivi di sostenibilità e riqualificazione rischiano di tradursi, ancora una volta, in una moltiplicazione di interventi di facciata in senso letterale e figurato, come già avvenuto con il superbonus. Ciò con il risultato di un ingente spreco di risorse pubbliche, ancora una volta. In sintesi e per concludere, Presidente, il provvedimento arriva tardi, interviene in modo solo parziale - io ho fatto qualche esempio, ma potremmo restare ore a discutere del nulla che c'è in questo provvedimento - e introduce, al contempo, misure di favore per alcune categorie tradizionalmente tutelate e rispetto alle quali sappiamo che il Governo ha un particolare occhio di riguardo. Quindi, come gruppo di Azione, siamo convintamente favorevoli alla semplificazione, ma vogliamo degli interventi strutturali, non costruiti per frammenti, non condizionati da logiche di categoria. Per tutte queste ragioni, annuncio il voto di astensione del gruppo di Azione-Popolari Europeisti Riformatori-Renew Europe

## Intervento di "ROMANO Francesco Saverio" - "NM(N-C-U-I"

(NM(N-C-U-I)M-CP). Grazie, Presidente. Onorevoli colleghi, gli obiettivi di questo provvedimento sono quelli di ridurre gli oneri e i tempi amministrativi, sono quelli di digitalizzare procedure, piattaforme e flussi informativi, sono quelli di rafforzare efficienza, trasparenza e interoperabilità della pubblica amministrazione e, infine, sostenere imprese, turismo, agricoltura, scuola, lavoro e sicurezza, cioè tutti i comparti dove questo provvedimento insiste e incide. Del resto, l'Italia non può permettersi una pubblica amministrazione lenta e non può permettersi una pubblica amministrazione frammentata e ridondante che pesa sulle spalle delle imprese e che affatica gli italiani. Abbiamo l'occasione di accelerare un cambiamento che già è in corso, ma deve essere reso più coraggioso, più strutturale e più vicino alle persone. Il provvedimento che stiamo discutendo va in questa direzione. Va in una direzione giusta: semplifica procedure, riduce tempi, chiarisce competenze e introduce maggiore certezza per chi vive, lavora, investe nel nostro Paese e soprattutto interviene su settori strategici come l'agricoltura. Quante lamentele riceviamo da agricoltori che non ne possono più di lacci e laccioli e di una burocrazia che impedisce loro di svolgere la loro attività appieno. Interviene sul turismo e sulla logistica. È un passo avanti che noi sosteniamo convintamente. Ma proprio perché lo sosteniamo, riteniamo necessario dirlo con chiarezza: non basta, possiamo fare di più e dobbiamo fare di più. La semplificazione deve diventare una politica permanente dello Stato, non solo un capitolo amministrativo, non è un tema che riguarda ogni tanto delle procedure che vanno ammodernate, ma è un modo di essere della pubblica amministrazione che accompagna le imprese, che sostiene i cittadini e li rende così capaci di essere vicini all'amministrazione e, allo stesso tempo, di svolgere la loro attività o la loro vita nel migliore dei modi. La digitalizzazione deve essere il motore quotidiano della nostra macchina pubblica. Il principio “ Allo stesso tempo, la digitalizzazione è anche un modo per costruire un Paese più sostenibile. Tutti ci riempiamo la bocca di sostenibilità, ma quanta CO2 immettiamo nel momento in cui non utilizziamo i processi digitali. Quindi, occorre ridurre consumo, ridurre sprechi, abbattere traffico ed emissioni: un'amministrazione che dialoga digitalmente è un'amministrazione che spreca meno, che spreca meno carta, che spreca meno energia, meno risorse, meno soldi. Questa deve essere una pratica amministrativa quotidiana. Tuttavia, dobbiamo pur dire che la digitalizzazione non è un interruttore che accendiamo e spegniamo a piacere. È un percorso che deve essere fatto insieme. Qui emerge la sfida più grande: l'alfabetizzazione digitale. Noi siamo in linea con gli altri Paesi europei perché abbiamo una digitalizzazione della nostra amministrazione che è intorno al 56 per cento. Bene, il piccolo Paese dell'Estonia ha il 100 per cento digitalizzato. Capisco bene, si tratta di Paesi diversi, si tratta di Paesi con dimensioni diverse, con strutture diverse ma non per questo noi non dobbiamo guardare a quelle realtà che ci hanno anticipato soprattutto nel tema della interoperabilità. Se abbiamo un problema grosso nel nostro Paese è quello di non far parlare le migliaia di piattaforme di cui gode la pubblica amministrazione e quando uso il termine “godo” è un termine a sproposito perché finiscono, invece, per appesantire le procedure. Allora, se è vero che i tanti nostri giovani sono nati nell'era digitale, ci sono tante altre persone che non sono messe nelle condizioni di potersi formare e dare anche un contributo a questo processo innovativo. Puntare sull'alfabetizzazione e, quindi, sulla formazione non soltanto dei pubblici dipendenti ma anche di coloro che devono usufruire dello strumento è un passo necessario, indispensabile per conseguire il risultato del 100 per cento, così come avviene in quel piccolo grande Paese che è l'Estonia. La digitalizzazione non deve trasformarsi, però, in delega obbligata, né può essere un'altra forma di disuguaglianza. Perché introduco questo tema? Perché la digitalizzazione rischia di creare ulteriore disuguaglianza se non ci sono pari opportunità per tutti. Le opportunità si danno dando la possibilità a tutti di poter accedere ai meccanismi digitali con una corretta informazione, con una competente formazione e con degli strumenti che sono idonei affinché ciò possa avvenire. La pubblica amministrazione ha già programmi importanti su cui dobbiamo investire con decisione. Penso alla rete dei servizi di facilitazione digitale, ai centri di competenza territoriale, alle attività degli sportelli comunali finanziati col Piano nazionale di ripresa e resilienza, alle iniziative come “PA digitale 2026” e ai percorsi di formazione dedicati ai dipendenti pubblici. Si tratta di strumenti utili che hanno già dato i risultati, portarli fin dentro i piccoli comuni, nelle aree rurali, nei quartieri più fragili delle città significa, appunto, colmare quel La qualità della democrazia - visto che parliamo spesso di democrazia - si misura anche nella capacità dello Stato di accompagnare la trasformazione economica. Le imprese italiane, soprattutto quelle medio-piccole, non chiedono privilegi, chiedono certezze. La riduzione dei tempi dell'autotutela, la semplificazione sugli imballaggi e sulla logistica, il riordino dei flussi normativi sulla titolarità effettiva, l'intervento sulle filiere produttive dei Non possiamo permetterci che il futuro diventi un lusso per pochi. Per questa ragione annunciamo il voto favorevole di Noi Moderati, ma è un voto favorevole che è anche un impegno: fare di più, pretendere di più, spingere di più, perché l'Italia può essere un Paese dove lo Stato non chiede tempo ai cittadini, ma glielo restituisce, un Paese, insomma, che si muove compatto verso un futuro in cui modernità e inclusione camminano insieme. Il progresso non è reale, se non è per tutti e il compito della politica è assicurarsi che nessuno rimanga indietro

## Intervento di "RUSSO Paolo Emilio" - "FI-PPE"

(FI-PPE). Grazie, signora Presidente. Illustre Sottosegretario, onorevoli colleghe e colleghi, ci sono provvedimenti di legge che hanno una portata storica, cambiano i costumi o, magari, promuovono stili più corretti o hanno una funzione educativa. Poi ce ne sono altri, come questo, che semplificano la vita dei cittadini e delle imprese, consentono di risparmiare del tempo e, dunque, aumentano il grado di libertà. Perché, se con SPID e carta d'identità elettronica gestisco informazioni sensibili come quelle sanitarie o fiscali, per leggere la pagella di mia figlia devo, invece, iscrivermi sul sito, loggarmi, ricordarmi la Non ripeterò la relazione che ho fatto in discussione generale, che elencava uno per uno tutti gli interventi, non abuserò del vostro tempo e delle nostre capacità di concentrazione, ma voglio rivendicare un pacchetto di norme che è trasversale a diversi comparti, tutti che richiedevano attenzione: i rapporti già richiamati tra genitori e scuole, la salute, grazie ai vaccini e alla diagnostica nelle farmacie, il turismo e la ristorazione. Andiamo incontro alle nuove esigenze della ricettività alberghiera, con maggiori possibilità per il carico-scarico della ristorazione, prorogando il sistema dei Interveniamo anche su procedure che sono poco Questa eterogeneità di materia, che è stata richiamata, diventa critica solo per chi non unisce i puntini, come in quel vecchio gioco de Consentitemi, infine, di segnalare un ultimo articolo, l'articolo 68, anche questo, sinora, nessuno lo ha ricordato. Qui siamo tutti contrari, o almeno io credo che dovremmo, alla pena di morte, ovunque la si applichi. Io ricordo il me ragazzino che raccoglieva firme, insieme anche a qualche collega che siede in quest'Aula, contro la pena capitale, molto prima che si cominciasse a discutere di moratorie, che ci fosse un impegno di ONU, Vaticano e 103 Governi; un impegno che, per fortuna - aggiungo io e sottolineo -, vede l'Italia in prima fila. Bene, trent'anni dopo, con questo provvedimento l'Italia compie un nuovo atto di dissociazione dalla disumanità e adegua l'ordinamento nazionale al regolamento UE in materia di merci o strumenti utilizzabili per infliggere la pena di morte o la tortura; mette fuori legge il commercio di strumenti che possono essere utilizzati anche nella pena di morte o per torturare, cosiddetti dal duplice uso. Insomma, passo dopo passo, proviamo a costruire un Paese più efficiente, moderno, che abbatte barriere e, dunque, in ultima istanza, come dicevamo all'inizio, dà maggiore libertà ai suoi cittadini. E dove c'è più libertà, qua ci siamo noi. Forza Italia non può, dunque, che votare a favore di questo provvedimento

## Intervento di "ZARATTI Filiberto" - "AVS"

(AVS). Grazie, signora Presidente, signor rappresentante del Governo. Ci troviamo di fronte a un vero provvedimento “mostro”. In questo provvedimento più che parlare di semplificazione, più che parlare di accelerazione di pratiche, che è uno degli obiettivi che anche noi intendiamo percorrere, si mettono dentro una serie di articoli che riguardano settori nevralgici della vita del nostro Paese, questioni che riguardano soprattutto l'ambiente, provvedimenti e proposte, inserite in questa legge, che davvero mettono paura. Per questo dico che questo provvedimento è un “mostro”. Del resto, la vocazione stessa, il nome stesso del provvedimento, “Semplificazione”, è tradita sul nascere. Non è questo il modo per semplificare la pubblica amministrazione nel nostro Paese. Per semplificare è necessario, prima di tutto, fare un grande investimento sulla pubblica amministrazione, non soltanto sulla pubblica amministrazione centrale, non soltanto sulla pubblica amministrazione delle regioni, ma sulla pubblica amministrazione di prima frontiera, che è quella dei comuni, che è quella degli enti locali, ai quali già avete tagliato fondi costantemente e che li taglierete ancora anche in questa prossima legge di stabilità, Invece, sarebbe necessario investire, sarebbe necessario assumere le giovani e i giovani preparati del nostro Paese negli enti locali per fare in modo che le procedure amministrative possano essere più veloci, che i pareri possano essere davvero rilasciati nei tempi consentiti a favore dei diritti delle persone, ma a favore anche del sistema delle piccole e medie imprese che tante volte scontano i ritardi della pubblica amministrazione e non riescono più a rimanere sul mercato. Quella, sì, è la semplificazione che serve. È la semplificazione che accelera e che può cambiare il Paese con più occupati nel pubblico, con più preparazione nelle amministrazioni pubbliche e con più capacità di dare risposte. Noi ci troviamo in un Paese in cui per autorizzare un rigassificatore sono necessari 6 mesi di attesa; per autorizzare un impianto fotovoltaico o un impianto eolico la media di attesa è quattro anni e mezzo. È chiaro, ci sono anche delle responsabilità politiche nel fare questa scelta, ma quello che chiediamo è un'amministrazione più veloce, più pronta a rispondere alle esigenze di cambiamento e di innovazione del Paese. Un provvedimento “mostro” perché ha all'interno alcuni articoli che riguardano un po' lo scibile del nostro Paese, questa è una specie di Milleproroghe: si parla di navigazione, di sanità, di scuola, di università, perfino di armi, e poi accenneremo anche a questo problema. Ma in mezzo a tutte queste questioni ci sono norme veramente terribili, come quella dello spargimento via aerea, con i droni, dei fitofarmaci, senza alcuna misura di sicurezza che possa tutelare la salute dei cittadini che vivono in quelle zone, senza alcuna misura di sicurezza rispetto al fatto che questi fitofarmaci non finiscano direttamente nei piatti delle persone, nei nostri supermercati, danneggiando la salute. Voi, in qualche modo, non tenete conto di quello che è uno degli obiettivi primari di cui il Parlamento si deve occupare, di cui lo Stato si deve occupare, che è la difesa della salute delle persone Questo si trova nei fanghi di depurazione, e voi, senza alcun tipo di controllo, senza alcun tipo di approfondimento, date la libertà a tutti di spargere questi fanghi in agricoltura, e anche questi arriveranno direttamente sui nostri piatti, anche questi andranno a minare la nostra salute. Per non parlare, ovviamente, della questione di questo continuo strizzare l'occhio a chi vuole evadere controlli, a chi vuole vivere di privilegi, come per esempio il fatto di dare i parcheggi privati agli alberghi. E, visto che parliamo degli alberghi, come non citare la possibilità di avere un aumento di cubature del 20 per cento al settore turistico, con la scusa che questo aumento deve servire a dare gli alloggi a prezzo contenuto ai dipendenti. Ma dopo 5 anni, ovviamente, diventeranno stanze di albergo, diventeranno, ovviamente, un altro regalo fatto agli imprenditori. E guardate che questo non è soltanto un privilegio, è anche un danno al sistema turistico, perché, se voi continuate a dare privilegi, non permetterete a questo settore di innovarsi davvero. Tanto è vero che negli altri Paesi, dalla Croazia alla Spagna, il miglioramento delle condizioni alberghiere sta determinando un aumento dei flussi di turismo in quei Paesi, a discapito del sistema italiano, dove le strutture sono sempre meno innovative, sempre più antiquate e non in grado di rispondere alle esigenze dei nuovi turisti, e soprattutto con costi sempre più elevati. Invece c'è bisogno di altro, c'è bisogno di una politica vera che sostenga questo comparto. E guardate che, quando si vuole spacciare il silenzio assenso in campo urbanistico, in campo ambientale, come una semplificazione, si dice il falso, state dicendo il falso E quindi lasciare il silenzio assenso su provvedimenti che riguardano la possibilità di edificare laddove c'è il rischio idrogeologico, dove c'è il pericolo vero che le persone possano morire da un momento all'altro, edificare nelle zone che sono importanti dal punto di vista culturale e paesaggistico, quando noi viviamo di quello, viviamo anche di turismo e di bellezza, e determinare il fatto che chiunque, tramite il silenzio assenso, possa rovinare il nostro patrimonio è una questione di una gravità inaudita. Tutti i giorni guardiamo in televisione, purtroppo, quello che capita in tante zone importanti del nostro Paese, l'ultima in Friuli-Venezia Giulia, abbiamo visto le alluvioni, i danni, le vittime. Le vittime! E rispetto a questo, invece di incrementare la prevenzione, invece di investire qualche miliardo per cercare di fermare il dissesto idrogeologico, voi che fate? Fate il silenzio assenso per poter costruire in quelle zone a rischio, ma questo, più che un errore, è un atto criminale, è un atto contro il nostro Paese, contro il diritto alla vita, contro il diritto dei cittadini di essere tutelati Voi state veramente commettendo un crimine contro il vostro Paese. Per non parlare, poi, della questione delle armi. Ma a voi sembra normale? L'autorizzazione per quanto riguarda il commercio delle armi, la fabbricazione delle armi, prima era centralizzata, queste licenze venivano concesse dal Ministero dell'Interno, vivaddio, dal Governo nazionale, perché stiamo parlando di un argomento molto, molto serio. E voi che fate? La semplificazione è passare questa competenza direttamente ai prefetti, parcellizzando un mercato che è quello della guerra, delle armi da guerra, che è uno degli elementi più delicati di questo momento. Quindi io penso che davvero questo sia un provvedimento “mostro”, che dobbiamo combattere ora, lo stiamo combattendo, lo faremo anche nel Paese, lo faremo tutti i giorni, perché davvero con questi provvedimenti

