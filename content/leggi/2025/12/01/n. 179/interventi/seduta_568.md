---
tipo: INTERVENTI
seduta_id: 568
date: 18/11/2025
title: Seguito della discussione ed approvazione
page_references:
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0568&ancora=sed0568.stenografico.tit00060
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0568&ancora=sed0568.stenografico.tit00120
---

# Esame dell'articolo unico - A.C. 2643-A

## Intervento di "BALDINO Vittoria" - "M5S"

(M5S). Grazie, signor Presidente. Sono passati 25 anni dall'introduzione nel nostro Paese della legge Bossi-Fini, e che cosa è cambiato in questi 25 anni? Niente, perché l'immigrazione irregolare continua a rimanere una piaga strutturale nel nostro Paese. Negli ultimi 25 anni, se guardiamo i dati, la stima degli irregolari presenti sul nostro territorio si aggira sempre tra i 300.000 e i 500.000. Probabilmente l'obiettivo dichiarato di quella legge, in realtà, non è stato raggiunto, anzi dire agli italiani che per azzerare l'immigrazione irregolare bisogna limitare gli ingressi per motivi di lavoro è come prescrivere un'aspirina a un paziente che ha un'infezione acuta e ha bisogno dell'antibiotico. Se guardiamo i dati degli effetti generati negli ultimi due anni dagli ultimi decreti Flussi scopriamo che, ad esempio, nell'ultimo anno osservato, nel 2020, secondo i dati che ci hanno fornito gli auditi nel corso dell'esame del provvedimento in Commissione, anzi nel 2024, degli stranieri che hanno fatto ingresso nel nostro Paese, rispetto alle quote previste per il 2024, soltanto il 12 per cento, grazie alle quote, si è poi convertito in permesso di soggiorno. Questo vuol dire che quasi l'80 per cento delle persone che sono entrate nel nostro Paese grazie allo strumento del decreto Flussi, che voi avete varato quell'anno, praticamente ha vagato da invisibile nel nostro Paese senza, probabilmente, un contratto regolare, senza documenti regolari, senza permesso di soggiorno. Questa si chiama immigrazione clandestina Se vogliamo veramente azzerare o diminuire, intervenire sul fenomeno dell'immigrazione irregolare bisogna aprire dei canali legali di accesso, bisogna consentire alle persone che vogliono venire in Europa, che vogliono venire in Italia a lavorare, di poter entrare e di poterlo fare regolarmente, dandogli la possibilità di avere un permesso di soggiorno temporaneo per la ricerca del lavoro. Questa è la chiave se vogliamo veramente superare quello che tutti - credo - signori, da destra a sinistra, consideriamo sia un problema, ossia l'immigrazione irregolare, perché poi, molto spesso, queste persone, quando arrivano sul nostro territorio e diventano irregolari, pur volendo venire con le buone intenzioni, finiscono per essere sfruttati nei campi dai caporali, finiscono nelle mani della criminalità organizzata e finiscono per alimentare quella sacca, anche di insicurezza, che spesso i cittadini italiani percepiscono come dovuta anche alla presenza degli immigrati clandestini. Se vogliamo intervenire non c'è altra strada: questa è la strada. Ma il problema, signor Presidente, forse, è che la finzione è la cifra di questo Governo. Creare un problema per poi fingere di risolverlo e porsi come i difensori della sicurezza e i salvatori della Patria. Peccato che la Patria, però, non si difende e non si salva così

## Intervento di "BELLUCCI Maria Teresa" - "FDI" - ("Membro di Governo")

. Grazie, Presidente. Il parere è conforme a quello della relatrice.

## Intervento di "COLUCCI Alfonso" - "M5S"

(M5S). Grazie, Presidente. L'emendamento 1.5, che mi accingo ad illustrare, entra nel cuore operativo di questo decreto Flussi 2: prevede misure urgenti per agevolare e velocizzare l'ingresso di lavoratori stranieri; prevede cioè la collaborazione tra il Ministro dell'Interno e il Ministro degli Affari esteri e della cooperazione internazionale al fine di garantire l'interoperabilità delle banche dati. Questo è un elemento molto importante, perché noi siamo profondamente convinti, e sono emendamenti che presentiamo, puntualmente, ad ogni decreto Flussi, che la creazione di banche dati tra di loro comunicanti, interoperabili, sia uno strumento efficace, anzi, a questo punto necessario, per una corretta anagrafica dei soggetti che entrano in Italia e per una corretta gestione non solo delle loro capacità lavorative, ma anche del fabbisogno da parte delle imprese e da parte delle famiglie, affinché questo bisogno, questa richiesta di lavoro sia efficacemente soddisfatta, al fine anche di garantire che il flusso sia un flusso regolare di persone che abbiano le qualificazioni necessarie per entrare in maniera regolare in Italia e contribuire allo sviluppo, all'integrazione e al progresso economico, ma anche culturale, del nostro Paese. L'emendamento intende assicurare un effettivo coordinamento con gli uffici consolari e garantire anche l'effettività della riduzione dei termini alla metà, perché uno dei problemi che affligge il provvedimento che stiamo esaminando è il fatto che non interviene sui termini di accesso degli immigrati e di regolarizzazione della loro posizione in Italia, mentre noi riteniamo che le procedure debbano essere sveltite. Con questo emendamento, l'1.5, noi intendiamo renderle davvero immediatamente esecutive per l'ingresso di lavoratori stranieri regolari in Italia. Noi vogliamo dare un impulso all'immigrazione regolare, all'immigrazione di persone che possano contribuire e possano concorrere alla crescita del nostro Paese, così alimentando non solo il bisogno di lavoro che viene dalle imprese italiane e dalle famiglie italiane, ma anche la contribuzione ai fini INPS, ai fini INAIL, e anche il pagamento delle tasse in Italia, oltre che, ripeto, la crescita culturale del nostro Paese, che è vissuto di integrazione, che è cresciuto grazie all'integrazione e che verso l'integrazione trova anche una parte del proprio futuro. Questo emendamento vuole evitare ritardi e disfunzioni, e intende anche garantire che questure, ambasciate, prefetture e Ministeri lavorino in modo coordinato tra di loro. Insomma, Presidente, noi intendiamo creare, con questo emendamento, una rete virtuosa affinché, finalmente, l'immigrazione in Italia non sia questo nemico che il Governo Meloni non riesce a gestire, ma sia fattore di crescita, di competitività e di legalità in Italia

(M5S). Grazie, Presidente. L'emendamento 2.5 che discutiamo si pone nella necessità, in attesa della definizione di una complessiva riforma delle procedure di programmazione dei flussi migratori, di prevedere un decreto che disciplini i flussi annualmente, così per il prossimo 2026, cioè prevede che, entro 30 giorni dall'entrata in vigore della legge di conversione di questo decreto-legge, il Presidente del Consiglio dei ministri con proprio decreto fissi quelle che sono le quote dei flussi per l'anno 2026 e così annualmente. È un decreto che noi riteniamo debba essere approvato, previa la consultazione del Comitato speciale che è previsto dal Testo unico delle leggi sull'immigrazione, dalla Conferenza unificata Stato-regioni e che venga adottato dalla Presidenza del Consiglio dei ministri, sentite le Commissioni parlamentari competenti. Questo emendamento richiede che le quote vengano definite sulla base del fabbisogno reale del mercato, che ci sia, quindi, un'indagine, attraverso il coinvolgimento anche delle associazioni datoriali oltre che di quelle delle famiglie, sul fabbisogno reale affinché le quote vengano tarate sulla base delle effettive necessità registrate nel mercato del lavoro. Quote, fabbisogno, determinate annualmente dal Ministero del Lavoro in collaborazione proprio con la Conferenza Stato-regioni, nonché con le autonomie locali e le organizzazioni sociali, datoriali, ma anche sindacali più rappresentative, comprese quelle relative al lavoro domestico. Solo attraverso queste forme di concertazione e di ampia consultazione di tutte le istanze istituzionali, ma anche sociali, sia datoriali, sia sindacali, si può consentire l'individuazione, annualmente, di quante siano effettivamente le quote di cui il nostro Paese necessita per ragioni di lavoro. Questo emendamento prevede che le quote vengano distinte tra quote per lavoro subordinato, anche stagionale, e quote per lavoro autonomo, che tengano anche conto della necessità di operare efficaci ricongiungimenti familiari e misure di protezione temporanea. L'emendamento che discutiamo, il 2.5 a mia prima firma, consente anche l'adozione di ulteriori decreti, DPCM, nel corso dell'anno, se dovessero emergere nuove esigenze nei termini che ci siamo detti. Alla luce di questa riorganizzazione complessiva che questo emendamento vuole suggerire, i termini per il rilascio dei visti e dei permessi di soggiorno vengono ad essere ridotti della metà, proprio per garantire che il sistema possa essere non solo efficiente, ma anche celere. L'emendamento quindi introduce una vera e propria programmazione nuova, annuale, flessibile e concertata e, quindi, il superamento delle rigidità da cui è affetta la disciplina che attualmente è in essere, quella proposta con il decreto-legge che discutiamo; rafforza in maniera virtuosa il ruolo di concertazione istituzionale tra il Governo, le regioni, gli enti locali e le parti sociali proprio nel principio, che poi è un principio costituzionale, di leale collaborazione; ancora le quote di ingresso dei lavoratori stranieri al fabbisogno effettivo del mercato del lavoro, evitando non solo automatismi e scostamenti tra domanda e offerta, ma - così come veniva detto negli interventi precedenti - anche forme di lavoro nero e di lavoro irregolare, perché noi sappiamo che, laddove il sistema delle quote non funzioni, come sembra appunto non funzionare fino ad oggi, si creano zone di lavoro nero, se non addirittura di caporalato. Peraltro, la richiesta del parere necessario delle Commissioni permanenti risponde all'esigenza, che dal nostro punto di vista è primaria, di mettere sempre al centro il Parlamento, nonché, attraverso il dimezzamento dei termini, la garanzia della tempestività dell'intervento

## Intervento di "KELANY Sara" - "FDI" - ("Relatore per la commissione")

Grazie, Presidente. I pareri agli emendamenti sono tutti contrari, fatta eccezione per il 2.200 della Commissione, su cui c'è parere favorevole.

## Intervento di "MAURI Matteo" - "PD-IDP"

(PD-IDP). Grazie, Presidente. Noi ci troviamo ad affrontare un tema particolarmente delicato, che è quello del decreto Flussi. Perché è delicato? Perché, in realtà, la necessità di trovare una modalità diversa da quelle tradizionali, che usano molti altri Paesi, per regolamentare l'ingresso per ragioni di lavoro sul territorio nazionale dei cittadini stranieri è stata appaltata a questo meccanismo che, in realtà, porta con sé molte complicazioni, alcune delle quali, tra l'altro, sono state denunciate anche da questo Governo. Ora, noi ci saremmo aspettati che, invece che continuare a prorogare questa modalità, il Governo e la maggioranza si fossero fatti carico di trovare altre soluzioni: questo non è stato. Allora, noi abbiamo provato - in un dialogo, devo dire la verità, un po' difficile all'interno della Commissione, perché, al di là di qualche interlocuzione, ci è stato risposto di no su quasi tutti i nostri emendamenti, soprattutto su quelli che erano solo dell'opposizione, non quelli che erano anche della maggioranza, che in qualche caso si sono confusi - in ogni caso, a migliorare il provvedimento. Questo emendamento è esattamente uno di questa fattispecie, perché sostanzialmente noi diciamo: nel momento in cui un cittadino straniero ha svolto tutte le procedure del caso e, al contempo, il datore di lavoro che lo richiedeva ha fatto altrettante procedure e sono state autorizzate da parte dello Stato, in quel momento, se il lavoratore straniero arriva in Italia e per mille ragioni - sia perché era una frode (è successo molte volte) sia perché magari non c'era più l'oggetto del lavoro - quel contratto non si perfeziona e, di conseguenza, non c'è un contratto di lavoro firmato e non c'è il conseguente permesso di soggiorno, perché penalizzare quel lavoratore straniero che è venuto in perfetta buona fede e seguendo le regole? In quel caso, se non è responsabilità del lavoratore, gli si riconosca un permesso di soggiorno per ricerca di lavoro, in modo che possa cercare lavoro per sei mesi o per un anno e, nel momento in cui dovesse trovarlo, gli può essere riconosciuto in qualche modo quel lavoro. Noi articoleremo in maniera diversa questa proposta in vari emendamenti. In questo caso, nella fattispecie specifica, diciamo: se un lavoratore arriva e, non per responsabilità sua, non riesce a perfezionare il rapporto di lavoro con quel datore di lavoro, ma c'è un altro datore di lavoro che gli propone un'occupazione, a questo punto permettiamogli di avere quella nuova occupazione e, di conseguenza, di permanere sul territorio in maniera legittima. Perché diciamo questo? Da un lato, nell'interesse del lavoratore - e non è poca cosa -, dall'altro, nell'interesse collettivo, perché altrimenti qual è il rischio? Più che un rischio, in realtà, è una certezza: che quel lavoratore, 90 possibilità su 100, permarrà nel territorio italiano senza avere la possibilità di svolgere un lavoro regolare e senza farlo in maniera legittima. E questo credo sia contrario all'interesse di tutti. Allora, ci chiediamo: per quale ragione il Governo e la maggioranza si sono intestarditi nel dire di no su una proposta che invece, a mio modo di vedere, non ha alcun aspetto negativo? Perché poi evidentemente noi, lo scriviamo anche nero su bianco, siamo per fare tutti i controlli possibili - per noi più si alza il livello di controllo e meglio è, più si rispetta la legalità e meglio è - e, di conseguenza, verificare fino in fondo se anche quel nuovo datore di lavoro rispetterà tutte le regole del caso previste, in maniera molto rigorosa. Allora, ci chiediamo per quale motivo questo Governo si intestardisca nel non dare una seconda opportunità non solo al lavoratore, ma anche al datore di lavoro che lo cerca e, di conseguenza, non spinge il sistema a un rapporto virtuoso tra domanda e offerta, che dovrebbe essere la prima delle questioni che il Governo si pone. Anche perché, altrimenti, si creano irregolarità. A meno che, ovviamente, questo Governo e questa maggioranza, invece, in qualche modo, non vedano di buon occhio il numero in aumento di irregolari per poi magari costruirci sopra un pezzo di campagna elettorale. Vorrei sperare che non fosse così, qualche dubbio ce l'ho, ma se ci volete dimostrare che non è così, è facile: cambiate parere, date parere favorevole e permettete l'incontro di domanda e offerta, imprenditori e lavoratori. Mi sembra una cosa che in questo Paese servirebbe e anche parecchio

(PD-IDP). Grazie, Presidente. Accennavo prima, nell'intervento sull'altro emendamento, al fatto che non ci sia in Italia, in questo momento, una modalità per gestire in maniera ordinata e coordinata l'arrivo di lavoratori stranieri nel nostro Paese fuori dalla logica dei flussi. Per cui qualcuno potrebbe immaginare che sia impossibile e che non ci sia mai stato in questo Paese un modo per fare diversamente. Qui, ovviamente, c'è un tema che non vuole essere affrontato dal Governo e, cioè, che quel modo esiste: esisteva prima della famigerata Bossi-Fini ed è possibile reintrodurlo nel sistema. Qual era quel meccanismo? Era quello dello , della , cioè del fatto che, in maniera regolata, coordinata e ordinata, si procedesse attraverso una domanda di un datore di lavoro che non solo incrociava rispetto all'offerta di un lavoratore, ma si faceva anche carico dal punto di vista economico, alloggiativo e di garanzie di lavoro rispetto a quel lavoratore e, di conseguenza, attraverso dei datori di lavoro - fossero loro persone fisiche oppure imprese - che incrociassero le due cose. Questo che vantaggio dava, che vantaggio potrebbe dare? Il fatto di gestire in maniera ordinata un processo e di avere delle garanzie che nessun altro processo può avere, nemmeno quello dei flussi, perché quelle garanzie di carattere economico, di sostentamento, di locazione erano evidentemente maggiori. Allora, qui torniamo al tema di fondo, ossia quello che ha evocato anche prima la collega Baldino. Quello che impedisce all'Italia di avere un sistema di arrivo ordinato e coordinato di lavoratori stranieri sul nostro territorio, incrociando con la domanda, ha un nome e un cognome, anzi ha due cognomi: Fini e Bossi. Io capisco che ci possano essere partiti di maggioranza che sono affezionati alla loro storia - posto che alcuni non so se hanno seguito esattamente il dettato dei loro fondatori o predecessori -, però, è un'assurdità oggi rimettere in campo, dopo così tanti anni, quel meccanismo che già non funzionava allora in presenza di flussi di arrivo più bassi, tanto meno ha continuato a funzionare in seguito e tanto meno funziona adesso. Per cui questo è il momento, io credo, Presidente, per superare - diciamola così, in maniera morbida - la Bossi-Fini. Per me bisogna abolirla, abrogarla, fare una roba radicalmente diversa. Mi rendo conto che questi termini potrebbero non andar bene a chi oggi è in maggioranza e, allora, dico superare la Bossi-Fini, perché, se non altro, sono cambiate profondamente le condizioni di contesto, e trovare un'altra soluzione. Il tema della

(PD-IDP). Grazie, Presidente. Questo mi sembra un emendamento - a me non piace dire di “buonsenso”; quando sento la parola “buonsenso”, mi preoccupo sempre, perché quando uno evoca il buonsenso, vuol dire che non c'è, per cui cerco di non usarla - con una certa dimensione di concretezza, che almeno prova a fare i conti con la realtà. E cosa dice sostanzialmente? Dice: se un cittadino straniero che è sul territorio nazionale, che ha avuto un permesso di soggiorno regolare e a cui, però, quel permesso è scaduto - perché scade un permesso? Perché se uno perde il posto di lavoro e non riesce a trovarne un altro nell'anno autorizzato di ricerca di lavoro, di conseguenza, gli scade il permesso di soggiorno -, nel momento in cui gli scade il permesso di soggiorno, perché non ha un contratto di lavoro, diventa irregolare o, come qualcuno qua direbbe, clandestino (ma litigando un po' col significato delle parole italiane). Allora, noi chiediamo che, in questo caso (stiamo parlando di un irregolare, che però era regolare, che ha perso il lavoro e perciò ha perso il permesso di soggiorno), a questa figura venga riconosciuto il diritto di avere un nuovo contratto di lavoro, e perciò un nuovo permesso di soggiorno, con un altro datore di lavoro. Cos'è che osta a questa cosa? Io credo niente, perché l'alternativa qual è? È di mantenere sul territorio nazionale quella stessa persona in maniera irregolare. Ora, a me, sistema, interessa di più avere un irregolare, che lavorerà irregolarmente, che si troverà in una condizione di maggiore marginalità, di disagio e che potrebbe, diciamo così, rappresentare più un problema per la collettività, oppure ho interesse a riconoscere a quella persona, che è già in Italia, che già lavorava, che già lo faceva in maniera regolare, la possibilità di riprendere a farlo in maniera regolare? Ma proprio non volete che un lavoratore lavori in maniera regolare? Non volete che una persona si regolarizzi? Non volete assolutamente che qualcuno paghi le tasse? Cioè, fate le sanatorie per quelli che non le pagano, poi, se c'è uno che le vuole pagare e che vuole lavorare in chiaro, voi non volete? Mi sembra veramente un'assurdità. Per questo dico che è una proposta con una forte dimensione di concretezza, perché non stiamo parlando di chi è arrivato e non è conosciuto, di chi è arrivato ed è sempre stato irregolare o di chi non è ancora arrivato e potrebbe arrivare, no, stiamo parlando di persone che sono sul territorio nazionale e che, come sapete perfettamente voi dalle espulsioni, o, meglio, dai rimpatri che riuscite a fare, perché solamente pochi, proporzionalmente, si possono fare, magari appartengono a paesi con cui non ci sono nemmeno gli accordi di rimpatrio e che, di conseguenza, non sono rimpatriabili e rimangono e rimarrebbero comunque come irregolari. Ecco, io penso che tutto il sistema avrebbe interesse a mettere in campo un'iniziativa di questo genere. Anche qua, se non lo fate, c'è un motivo solo: che vi piace l'idea che ci siano più irregolari, così magari riuscite a prendervi qualche titolo in più sui giornali o molto spazio sui vostri telegiornali. A me sembra una visione miope e soprattutto che vada contro l'interesse delle italiane, degli italiani e, come vi piace dire, della Nazione, con la N maiuscola

(PD-IDP). Grazie, Presidente. Intervengo su un articolo su cui ci sono anche diversi emendamenti dei colleghi, per cui magari avremo modo anche di fare una discussione più ampia. Qua stiamo parlando di un articolo che ha tenuto banco anche sulle pagine dei giornali, perché riguarda i fuori quota, rispetto ai flussi, per le assunzioni di personale per assistenza familiare per grandi anziani o per persone disabili, per cui, per due temi molto delicati. Sono molto delicati, fatemi dire, dal punto di vista personale, umano, di vita degli interessati e di condizione delle famiglie in cui quelle persone vivono, ma anche dal punto di vista sociale, perché il tema dell'assistenza agli anziani e alle persone disabili, a maggior ragione a fronte di un sistema sanitario - ora non mi soffermo su questo, ma diciamolo -, se va bene, in grande difficoltà, è un tema che coinvolge tutti, che coinvolge il Paese, che coinvolge tantissime famiglie e io sinceramente faccio fatica a pensare che non tocchi anche tante persone qua dentro. Ora, su questo aspetto, così delicato, il Governo decide di intervenire. Lo fa in un Consiglio dei Ministri, avanzando una proposta di cui sinceramente in effetti mi sono anche stupito, perché ho detto “non è male questo”, e cioè si deroga alla quota, si toglie il tetto delle possibili assunzioni, si toglie la temporalità per cui da lì in poi, secondo quello schema, si sarebbe potuto fare un rapporto di lavoro con persone che seguono questi temi per un numero molto alto - senza tetto - da lì in poi nel tempo. Dopodiché cos'è accaduto? Che a un certo punto si è innescata una dinamica all'interno della maggioranza, c'è chi ha visto di cattivo occhio questa soluzione e di conseguenza è stata un po' pasticciata la norma, modificata, mandata al Quirinale dopo diverso tempo e il Quirinale ha detto: no, scusate, fermi tutti - l'ha fatto anche prima delle uscite odierne contro il Quirinale -, e ha detto: non posso dare il via libera su una norma che avete modificato, che avete tenuto per molto tempo e che è radicalmente diversa rispetto a quella che avevate pensato voi inizialmente e di conseguenza rimanda quella norma e il Consiglio dei Ministri è obbligato a riapprovarla. Ora, guardate, era buona la prima, era una buona soluzione che andava incontro alle esigenze di tante famiglie e di tante persone. Da lì eravamo stupiti; non ci ha stupito il fatto che, di fronte a una cosa utile, avete fatto marcia indietro e l'avete fatta, guardate (nulla mi toglie dalla testa), per motivi del tutto ideologici. Allora, noi cosa facciamo? Ci vogliamo per una volta dimostrare filogovernativi e vi riproponiamo esattamente la stessa norma, così come era uscita dalla vostra mente in quel momento, forse distratta o forse aperta alla realtà, e di conseguenza diciamo: okay all'allargamento, okay oltre i numeri dei flussi, ma non solo 10.000 persone nel sistema dell'assistenza sanitaria agli anziani e ai disabili: togliamo o aumentiamo il tetto e non mettiamo un lasso temporale definito, ma diciamo da qua in avanti. Potevate prendere tutta la nostra proposta (che era la vostra), potevate prenderne un pezzo e invece, come al solito, vi siete arroccati lì dove vi siete messi, nel vostro cantuccio ideologico e delle mediazioni fatte fino all'ultima virgola (dopodiché non si può toccare niente), avete fatto una brutta figura in quel passaggio che prima raccontavo, avevate l'occasione, durante questo passaggio parlamentare, di rimediare non dico in tutto (per l'amor del cielo) ma almeno in parte e non l'avete fatto. Una volta che avevate avuto una buona idea, ve la siete lasciata scappare dalle mani. Noi proviamo a riproporvela, perché siamo convinti, veramente e fino in fondo, che questo tema dei grandi anziani, che il tema dei disabili, sia un tema centrale nella vita delle persone. E anche in questo caso metteremmo insieme domanda e offerta. Domanda di lavoro, offerta di lavoro, ma, soprattutto, domanda di chi ci aiuta, di chi aiuta le famiglie italiane a superare momenti difficili. Questo è il vostro aiuto, fate sempre un passo indietro quando, invece, ci sarebbero da fare due passi in avanti

(PD-IDP). Grazie, Presidente. Prendo la parola su questo emendamento, lo dico con sincerità, non perché la norma del Governo sia particolarmente devastante, negativa, perché in realtà allunga di un po' i tempi di risposta sulle domande di ricongiungimento familiare. È una cosa che io ritengo, che noi riteniamo sbagliata, inutile. Quelle norme che spesso sono più richieste dagli uffici che dalla politica, però io penso che la politica debba sempre mantenere fermo il punto. Ma la questione è un'altra per cui intervengo, perché su questo articolo, cioè sul tema del ricongiungimento familiare, sono state depositate, benché poi ritirate, da una forza politica in Commissione, degli emendamenti assolutamente inaccettabili, invece, che avevano come obiettivo quello di ridurre in maniera drastica i soggetti che possono avere diritto al ricongiungimento familiare. Cioè, guardate, alla ricomposizione dell'unità familiare. Non stiamo parlando di altro, stiamo parlando di famiglie già costituite che si ritrovano, che ricostruiscono il loro nucleo familiare in Italia, mentre prima erano all'estero. Stiamo parlando di padri o di madri che vengono nel nostro Paese e di alcune parentele, comunque strette, che, secondo quegli emendamenti, non avrebbero potuto venire. Ora, lei mi può dire, Presidente, fa il processo alle intenzioni, non ci sono quegli emendamenti. È vero che non ci sono, ma intanto sono indicativi di una certa volontà e, oltretutto, mi risulta, ci risulta dagli organi di stampa, che quegli stessi emendamenti stanno per essere messi o vorrebbero essere messi dentro un altro provvedimento, un altro - l'ennesimo, ovviamente - decreto su questi argomenti, per arrivare qui blindati dopo l'ennesimo accordo all'interno della maggioranza. Anche questo va esattamente contro l'interesse delle italiane e degli italiani. Ma in Italia è meglio avere delle unità familiari solide di stranieri o è meglio, invece, non permettere questa ricomposizione? C'è maggiore stabilità nel primo o nel secondo caso? Quando si iniziano a togliere pezzi di diritti, poi quei diritti rischiano di sgretolarsi, perché ci avete dimostrato voi che al peggio non c'è mai fine. Per questo intervengo, per questo abbiamo fatto l'emendamento soppressivo, per questo abbiamo deciso di dire cose chiare, perché sappiamo di dirle adesso, ma sappiamo che varranno anche - temiamo - per il prossimo futuro. Per cui questo è un voto che noi chiediamo all'Aula per segnalare questo pericolo e per chiedere a chi ha ancora la titolarità, la possibilità di non fare questo errore di non farlo. Ci rendiamo conto di chiedervi tanto per quello che fate e per quello che dite, però ci sentiamo di chiedervelo.

(PD-IDP). Grazie, Presidente. Qua stiamo parlando del fondo pensato a suo tempo contro il lavoro illegale e, cioè, il tentativo di acquisire manodopera in maniera illegale. Infatti, anche in questa discussione - viene naturale farlo - abbiamo sempre ragionato, abbiamo sempre parlato delle persone irregolari o regolari che cercano un lavoro e, anche quando si riflette sul tema dell'illegalità, viene spesso da pensare a queste persone, per esempio, al fatto che siano in maniera regolare sul territorio. Però, ci si dimentica - provavo a dirlo prima - che c'è un altro soggetto e cioè il richiedente lavoro, che nel caso di domanda e offerta regolare - come dire - chiude in maniera positiva il quadro. Però, c'è un'altra domanda che è illegittima: mi riferisco a un numero consistente di imprese, di imprenditori in questo Paese, spessissimo italiani, italianissimi, che cercano il lavoro irregolare per fare profitti, per farli in maniera illegittima, per farli sulle spalle di altri imprenditori italiani o meno, che invece agiscono legalmente, di persone oneste; e, nel farlo, vanno esattamente a cercare quella manodopera che voi state alimentando con le vostre leggi e con le vostre norme e che cresce nel corso del tempo, perché da lì pensano di trarre un beneficio, di trarre un profitto. Allora, qui bisogna condurre una battaglia che, guardate, non è la solita battaglia che sbandierate voi contro gli stranieri: questa è la battaglia contro chi prova ad approfittarsi della condizione di irregolarità verso cui spesso vengono spinti gli stranieri o in cui ricadono perché hanno perso il lavoro, e provano a lucrarci; questa è un'altra battaglia che, invece, voi mi sembra non vogliate fare. Infatti, noi qua cosa vi diciamo? Conduciamo insieme questa battaglia, mettiamo le risorse necessarie in questo fondo per condurla in maniera efficace; 0,5 milioni, cioè 500.000 euro, non sono niente. Sapete cos'è? È la dotazione di quel fondo. Noi qua vi diciamo: vi vogliamo dare una mano perché vogliamo dare una mano a chi deve combattere questo, vogliamo dare una mano a chi, al Ministero del Lavoro, combatte questa battaglia, vogliamo dare una mano alle Forze dell'ordine che si spendono quotidianamente contro chi alimenta il lavoro nero e il lavoro irregolare. E non diciamo “mettiamoci 200 milioni” per mettervi in difficoltà; ma diciamo “mettiamoci 2 milioni”, un milione e mezzo in più. Niente, qual è la vostra risposta? La risposta è “non si può fare”, perché tenete troppo agli articoli, al vostro articolo 11 - presente anche in questo provvedimento - che non è quello bello della nostra Costituzione, ma è quello che dice “clausola di invarianza finanziaria”. Infatti, voi parlate, parlate, parlate, ma quando c'è da porre mano al portafoglio per mettere i soldi per questo Paese, voi non ci siete mai e quella mano la usate solamente per minacciare gli avversari e non per fare le cose che servono

## Intervento di "ZARATTI Filiberto" - "AVS"

(AVS). Grazie, signor Presidente. Io penso che una delle questioni fondamentali che riguardano questo decreto è la sua funzionalità. I dati degli scorsi anni ci hanno dimostrato che i flussi, fondamentalmente, i bandi di accesso al nostro Paese in base alle richieste dei datori di lavoro non vengono mai evasi. L'anno scorso, su 160.000 domande, soltanto 12.000 sono state accolte, lasciando fondamentalmente tantissime persone nelle condizioni di non poter accedere nel nostro Paese, nonostante ci fosse una forte richiesta da parte del mondo delle imprese. Questo è uno dei punti nodali di fronte al quale ci troviamo e i problemi che ci sono dovrebbero essere risolti. Questo decreto non va in questa direzione. Noi abbiamo presentato una serie di proposte emendative proprio a tale riguardo. L'Italia in questo momento ha bisogno di una politica di flussi che passi dalla fase artigianale e soprattutto ideologica, impostata dalla destra, ad una politica che definirei di tipo industriale dell'immigrazione, che possa permettere alle persone di arrivare nel nostro Paese in modo legale, in modo trasparente. E, da questo punto di vista, però, le normative non ci aiutano. Questi emendamenti, che noi abbiamo presentato, servono sostanzialmente a fare in modo che ci sia un'accelerazione nella risposta che deve essere data a queste domande. Non può essere che le lungaggini burocratiche addirittura determinino un mutamento negli orientamenti dei datori di lavoro che hanno offerto posti di lavoro, perché, passato un certo periodo di tempo, quelle offerte non sono più valide. E, quindi, noi ci troviamo nell'assurdo per cui le persone vengono in Italia, teoricamente vengono accolte, vanno dal datore di lavoro, il quale non risponde più rispetto a quella offerta di domanda perché è passato troppo tempo; i migranti tornano in questura per avere il permesso di soggiorno che non gli viene dato perché non hanno più un contratto di lavoro. E cosa succede? Diventano clandestini nel nostro Paese, nelle mani e alla mercé dei poteri criminali che li schiavizzano e li costringono a situazioni di servitù Per questo è necessario che almeno gli emendamenti presentati vengano accolti, perché servono a snellire, servono a rendere più veloce l'espletamento delle pratiche. Io credo che questo sia un punto di qualità, perché non si può continuare a prendere in giro il Paese, non si può continuare a prendere in giro neanche il mondo delle imprese, oltre alle povere persone che vogliono venire a lavorare. Perché il mondo delle imprese ha bisogno di avere manodopera qualificata. Unioncamere Excelsior stabilisce che, nei prossimi cinque anni, il fabbisogno complessivo dei lavoratori sarà compreso tra i 3,3 e i 3,7 milioni, tra espansione e sostituzione, con difficoltà di reperimento che superano il 40-50 per cento nei profili tecnici e manifatturieri nei servizi avanzati. In questo quadro, circa 650.000 dei profili richiesti saranno lavoratori immigrati, soprattutto nei settori chiave della manifattura, dell'edilizia, della logistica, dell'assistenza e della ristorazione. Ma se voi continuate a fare quello che state facendo, di questi 650.000 lavoratori che servono, non ne arriveranno nei prossimi anni neanche 50.000. È un fallimento completo la politica dei flussi. È per questo che noi vi proponiamo di votare i nostri emendamenti migliorativi

(AVS). Grazie, Presidente. Voi siete la maggioranza dei condoni, siete la maggioranza delle sanatorie, dalla pace fiscale all'ultima proposta di condono, scellerata, che avete fatto sulla Campania per cercare di carpire qualche voto, ma crediamo che non avrà successo; condono edilizio, condono verso coloro che devastano il territorio, che costruiscono in zone a rischio, mettendo veramente in pericolo le vite delle persone, che appunto determinano quello stato di degrado del nostro territorio così terribile, non degno di un Paese civile, tanto meno non degno di un Paese di tanta bellezza com'è l'Italia. Siete disposti a perdonare gli evasori, a sanare tutto. Però, l'unica cosa sulla quale proprio non siete d'accordo è regolarizzare la posizione dei migranti che sono nel nostro Paese, che vengono schiavizzati, che non hanno alcun diritto Ma non vi viene in mente che forse sarebbe utile, per il nostro sistema produttivo prima di tutto, per il nostro Paese, sanare questa situazione di ingiustizia profonda e di dare a questi cittadini e a queste cittadine, a queste persone che vogliono soltanto essere regolari, che vogliono lavorare, le condizioni per poter fare e costruire una vita dignitosa? Questo non vi viene mai in mente? E poi parlate di ideologia. La vostra guerra contro i migranti è una battaglia totalmente ideologica Per questo noi abbiamo presentato questo emendamento e per questo vi diciamo che la strada è quella. È la strada per recuperare quella forza lavoro che c'è già nel nostro Paese, e per certi versi sono quelle persone che già parlano l'italiano e sono pure quelle persone che già hanno esperienza di lavoro, perché, purtroppo, lo hanno fatto in nero. Allora, se una volta tanto, oltre a voler sanare i diritti dei padroni e dei ricchi

# Esame degli ordini del giorno - A.C. 2643-A

## Intervento di "BAKKALI Ouidad" - "PD-IDP"

(PD-IDP). Grazie, Presidente. Non posso accettare questa riformulazione perché parliamo di ritardi sui rinnovi e i permessi di soggiorno che riguardano centinaia di migliaia di lavoratori stranieri nel nostro Paese; persone che vogliono continuare ad essere regolari su questo territorio, ma che trovano, ormai, i rinnovi e i rilasci che sono diventati trappole, vere e proprie trappole burocratiche. Ad agosto una sentenza del tribunale di Torino ha affermato che quanto succede, ad esempio, in quella questura trattasi di pratiche vessatorie, umilianti rispetto agli immigrati, che sono costretti a file dall'alba e che si trovano nell'impossibilità di accedere a questi servizi. Siamo davanti, ormai, a situazioni dove la mattina, appena aprono gli uffici, passa un funzionario, un poliziotto, qualcuno delle Forze dell'ordine a distribuire fogliettini scritti a mano. Questa è la situazione. Parliamo di attese, di rinvii, i rinnovi sono andati oltre i 9 mesi. Le conseguenze sono reali e pesanti, perché non avere accesso al rinnovo del permesso di soggiorno porta con sé, ad esempio, la sospensione degli assegni familiari, la difficoltà nella stipula di contratti di affitto o nella possibilità di accedere a un prestito; quindi, limitazioni reali dei diritti civili e sociali di questi lavoratori e di queste lavoratrici. Quindi, in un decreto in cui si parla di nuovi ingressi, centinaia di migliaia di nuovi ingressi, il Governo non è in grado di garantire una politica adeguata e dignitosa che risponda non solo alla sentenza di Torino, ma a quanto sta succedendo su tutto il territorio nazionale. E sulle idoneità alloggiative ancora di più, perché questa è una pratica vessatoria su cui le regole non sono chiare sul territorio nazionale. Su una stessa abitazione su cui un comune rilascia regolare residenza non viene o comunque non è scontato che venga rilasciata l'idoneità alloggiativa, e questo si ricollega a quello che diceva il collega Mauri, ad esempio, sulle istanze di ricongiungimento familiare. Quindi, stiamo parlando di un'incapacità di gestire già quello che c'è e che c'è sul territorio, che viene gestito, ripeto, in maniera vessatoria, con aspetti - non lo dico io, lo dice e lo afferma la sentenza del tribunale di Torino - di razzismo istituzionale. Quindi, io credo che, dopo anni in cui vi stiamo chiedendo azioni e risorse nell'interesse anche di chi lavora dentro a quegli uffici e che ha fuori da quelle porte situazioni che non rendono giustizia a una Repubblica, a una Nazione come la nostra, sempre per usare il vostro linguaggio, gli enti locali vi hanno dato una strada. Lo ha fatto, ad esempio, il comune di Verona in una lettera che ha scritto al Ministero, lo ha fatto la rete degli amministratori con Ecco, proviamo a gestire in maniera dignitosa chi è qui, perché volevate far passare il messaggio che chi arriva in questo Paese è di seconda classe o è qui provvisoriamente ed è anche - diciamo - trattato in maniera non consona. Allora proviamo, anche rispetto alle premesse di quest'ordine del giorno, a sfatare alcuni miti, perché qui non regala niente nessuno a nessuno. I dati, gli ultimi a cui abbiamo avuto accesso - perché ci state anche negando l'accesso ai dati del Ministero dell'Interno sugli introiti, ad esempio, che hanno le casse dello Stato con i rinnovi - risalgono, ormai, a 13 anni fa e parlavamo, allora, di 182 milioni di euro che entrano nelle casse dello Stato solo per i contributi e le tasse che vengono pagate per questo tipo di pratiche. Proviamo a trovare una strada legale e dignitosa, proprio perché vogliamo tutti un'immigrazione gestita bene, con competenze e con risorse, e che mantenga le persone che hanno i requisiti legali. Lasciare un lavoratore o una lavoratrice con un permesso di soggiorno e una ricevuta di un permesso di soggiorno per un anno e mezzo è qualcosa di inaccettabile

## Intervento di "BELLUCCI Maria Teresa" - "FDI" - ("Membro di Governo")

. Grazie, Presidente. Di mezz'ora.

. Sull'ordine del giorno n. 9/2643-A/29 Rosato il parere è contrario.

. Presidente, noi rimaniamo con il parere che abbiamo dato, quindi, l'accogliamo come raccomandazione, perché evidentemente…

## Intervento di "COLUCCI Alfonso" - "M5S"

(M5S). Presidente, non accetto la raccomandazione, ma davvero resto stupito. Vede Presidente, quando ho presentato quest'ordine del giorno io l'ho definito un ordine del giorno all'acqua di rose, perché quest'ordine del giorno, quest'atto invita - impegna anzi - il Governo “ad adempiere pienamente al dettato normativo di cui alla premessa (…)”. Cioè, l'impegno che si pone con quest'ordine del giorno è quello di adempiere al dettato normativo. Quindi, davvero, ero restio nel presentare quest'ordine del giorno, perché mi sembrava che dicesse nient'altro di ciò che compete a qualsiasi cittadino, ossia adempiere al dettato normativo, e particolarmente alle istituzioni e particolarmente al Governo, che dovrebbe essere il primo tra le istituzioni, il primo organo istituzionale ad adempiere al dettato normativo. Ma, evidentemente, così non è, perché adempiere alle norme di legge viene accettato da questo Governo come una raccomandazione. Allora, resto davvero stupito. Mi chiedo e le chiedo, se il Governo vuole spiegarmi questo: se si tratta di una difficoltà che il Governo mostra rispetto al contenuto di questo provvedimento, perché qui si invita ad adempiere puntualmente al disposto degli articoli 8 e 9 esattamente di questo decreto-legge, la cui fonte è esattamente il Governo - non è neanche una fonte parlamentare - ovvero se si tratta, in maniera più ampia, di una forma di orticaria rispetto a qualsiasi impianto normativo, a qualsiasi legge dello Stato. Devo dire che ho il sospetto che si tratti di una forma anche grave e incurabile di orticaria, perché noi vediamo come il Governo sia sempre più restio, ogni giorno, ad accettare quelli che sono i vincoli che derivano dalla legge, sia dalla legge italiana sia dalla legge comunitaria. Parlando in tema di immigrazione, abbiamo visto come Giorgia Meloni si sia stupita del fatto che i giudici applicassero le direttive dell'Unione europea, che sono direttamente applicabili in Italia, e, di conseguenza, respingessero giuridicamente l'intero impianto del Protocollo Italia-Albania che, oggi, si dimostra essere, come, peraltro, noi avevamo già detto ampiamente e motivatamente, un fallimento totale Quindi un'orticaria rispetto alle leggi nazionali e al diritto internazionale sovraordinato che, in questo caso, trova una sua diretta espressione. Cioè, un ordine del giorno che invita il Governo ad adempiere puntualmente al dettato normativo non viene approvato dal Governo stesso e, quindi, dall'Aula - il Governo ha espresso parere contrario - come un obbligo, ma come una mera raccomandazione. Eh già, questo è il Governo che, quando i giudici si permettono di contraddire le politiche migratorie, grida allo scandalo e che, quando la Corte dei conti boccia, così come ha bocciato, il progetto sul ponte sullo Stretto, grida al complotto della magistratura, prima ancora, peraltro, di conoscere le motivazioni del provvedimento che si contesta, il che è gravissimo. Perché noi riteniamo che le sentenze e i provvedimenti possano essere commentati, ma nel merito, una volta che i provvedimenti vengano ad essere conosciuti nelle loro motivazioni. Del resto, il nostro ordinamento conosce anche i sistemi e i rimedi di impugnazione rispetto ai provvedimenti giurisdizionali e questo rientra in una fisiologica dinamica di rapporto nei confronti della magistratura e anche tra poteri dello Stato. Ma questo caso è davvero molto speciale. Io, Presidente, non mi permetto di chiedere a lei una spiegazione di questo, del perché davvero il Governo accetta come raccomandazione un invito ad adempiere puntualmente al dettato normativo, ma chiederei davvero al Governo la cortesia di spiegare, anche per l'immagine che si manda a coloro che dovessero approfondire quello che con quest'ordine del giorno si sta rappresentando oggi in Aula, ai ragazzi delle scuole, che al momento non sono in tribuna, che in questo modo hanno il messaggio che alle leggi si può anche non adempiere, che, in fin dei conti, le prescrizioni non valgono. Eh già, forse non valgono per alcuni, forse non valgono per i potenti. Eh sì, forse non valgono proprio per Giorgia Meloni. Questa è la spiegazione

## Intervento di "GIACHETTI Roberto" - "IV-C-RE"

(IV-C-RE). Presidente, il tempo è scaduto perché, se avete fatto una riforma regolamentare che vincola e impone, soprattutto all'opposizione, un termine per la presentazione degli ordini del giorno che era alle ore 12, significa che il Governo deve essere in condizione di dare il parere quando finisce l'esame degli emendamenti; altrimenti togliete quel limite che avete messo delle ore 12 e ritorniamo alla prima parte. Oltretutto, stiamo parlando di 30 ordini del giorno, signor Presidente; stiamo parlando di 30 ordini del giorno di cui 10 sono dalla maggioranza; cioè, noi sospendiamo mezz'ora, dopo due ore di dibattito, per 20 ordini del giorno dell'opposizione. Per me è inaccettabile. Ma vorrei che ogni tanto anche i colleghi della maggioranza si alzassero - no, non si alzassero, anche seduti - e dicessero che questo non è un trattamento rispettoso nei confronti di tutti noi Se mettiamo i limiti, non è che questi limiti possono riguardare solo il parlamentare e il Governo - ovviamente non ce l'ho con la Vice Ministra, che non ha responsabilità - e gli uffici del Governo, che avete irrobustito abbastanza, siano in grado di dare 20 pareri in 2 ore

## Intervento di "PASTORELLA Giulia" - "AZ-PER-RE"

(AZ-PER-RE). Grazie, Presidente. Questo parere negativo è veramente un peccato, perché non stiamo chiedendo la luna, stiamo chiedendo una cosa molto semplice: che questo meccanismo, che voi avete ereditato e che state giustamente prorogando di anno in anno, abbia semplicemente delle tempistiche certe. In questo momento, sia dal lato dei lavoratori, che fanno domanda, che dal lato delle imprese, non c'è alcuna possibilità di sapere quali siano le tempistiche per il rilascio del nulla osta. Quindi, noi stiamo chiedendo di mettere dei paletti. Dite, magari, che è dal momento della data di presentazione della domanda, oppure un altro termine che mettete voi, ma aiutateci a rendere il , che già è un meccanismo iniquo, almeno un pochino più prevedibile, perché l'incertezza non è solo quando si affronta un viaggio e si affronta una migrazione, ma anche quando si è un'impresa italiana, che ha bisogno di certezze, di sapere se il lavoratore arriva tra una settimana, tre mesi o sei mesi. Tutto questo, in questo momento, non è presente nel decreto e quindi ci aspettavamo, se non altro, la buona volontà di cercare di dare tempistiche più certe. Non essendo così, non posso che chiedere di metterlo al voto, profondamente delusa da una richiesta così banale che sembra, invece, essere trovata assurda.

## Intervento di "RUFFINO Daniela" - "AZ-PER-RE"

(AZ-PER-RE). Signor Presidente, chiedo di poterlo sottoscrivere…

(AZ-PER-RE). Grazie, signor Presidente. Intanto, su quest'ordine del giorno e su questo problema dobbiamo provare a dirci la verità. La riformulazione non risolve assolutamente il problema, nel senso che non lo affronta. Stiamo parlando, signor Presidente, Governo e colleghi, di ingressi regolari, però si continua ad ignorare ciò che ogni impresa e ogni comune denuncia da anni, ossia che lo Stato non è in grado di gestire le procedure che esso stesso ha creato. Quindi, che cosa abbiamo? Abbiamo delle prefetture che sono senza personale, sportelli unici bloccati, ispettorati nel mirino, questure che sono sommerse dalle pratiche. Il Governo che cosa fa? Si limita a ritoccare le norme senza mai, però, affrontare la causa del caos: una macchina amministrativa che, ovviamente, non regge più. Intanto, le imprese cercano i lavoratori e non li trovano, i territori vengono lasciati soli e i tempi delle procedure diventano un percorso ad ostacoli. Poi ci stupiamo se l'ingresso regolare non funziona. Quindi, il mio ordine del giorno, che il Governo vorrebbe riformulare, va dritto al punto. La richiesta è chiara: rafforzare subito gli uffici, perché senza personale e senza competenze ogni decreto rimane lettera morta. In questo caso, se nulla cambierà, io debbo per forza dichiarare il mio voto contrario. Perché? Perché ho un senso di responsabilità e anche la chiarezza di chi non accetta più interventi che, purtroppo, non cambiano nulla

## Intervento di "SOUMAHORO Aboubakar" - "MISTO"

(MISTO). Grazie, Presidente. Presidente, innanzitutto vorrei leggere il contenuto di quest'ordine del giorno. L'ordine del giorno chiede di “garantire, compatibilmente con i vincoli di finanza pubblica, alle vittime di intermediazione illecita (cosiddetto caporalato) e di sfruttamento lavorativo un permesso di soggiorno che sia accompagnato da un percorso di formazione professionale e tecnica e consenta l'accesso ad un sostegno economico e psicologico per l'intero periodo connesso alle esigenze investigative e processuali”. In sostanza, stiamo chiedendo di non lasciare sole le vittime del caporalato, come chiediamo di non lasciare sole le vittime della mafia, come chiediamo di non lasciare solo chi ha avuto il coraggio di abbracciare la strada della legalità affidandosi allo Stato: quelle persone, una volta che hanno presentato hanno avuto il coraggio convintamente di seguire la strada della legalità, cioè di denunciare gli sfruttatori, i caporali, i criminali, e hanno deciso di affidarsi allo Stato. Stiamo chiedendo allo Stato, nello stesso momento, di inserire questa persona - che avrà il nome di Kouadio, di Yacoub, di Ahmed, di Mamadou - all'interno di un percorso che dia la possibilità di una formazione tecnica e professionale e allo stesso tempo un sostegno psicologico. Vi garantisco: ho passato la mia vita in Italia a lottare contro i caporali, ma vi assicuro che si è da soli, si è letteralmente da soli. Quindi, chi denuncia i caporali? Diamo la possibilità a questa persona di essere inserita all'interno di un percorso di formazione professionale e tecnica e, dall'altra parte, un sostegno psicologico. Inoltre, teniamo conto dei tempi dei processi nel nostro Paese - i processi penali -, dato che abbiamo un tempo medio che varia dai 3 fino ai 9 mesi. È di questo che parliamo. Ma la vittima in questo caso come vive? Cosa fa? Dove si trova? Chi la protegge? Presidente, vorrei chiedere al Governo di rivedere qui il parere. Nella dichiarazione di voto anticipo ciò che in qualche modo andrò anche a giustificare: in quest'Aula l'anno scorso ho presentato un ordine del giorno sul medesimo tema e il Governo l'ha bocciato. Probabilmente, proveniva da me, ma qui noto che, all'articolo 4 di questo decreto-legge, è stata ripresa in parte la mia proposta dell'ordine del giorno bocciato l'anno scorso. Allora, dico: non limitatevi al copia e incolla, andate fino in fondo e in questo caso non per me, ma per affrontare insieme il tema di chi ha scelto di schierarsi dalla parte della legalità. Io lì sono! Per questo motivo chiedo al Governo di rivedere il parere, altrimenti chiedo di mettere l'ordine del giorno al voto dell'Aula

# Dichiarazioni di voto finale - A.C. 2643-A

## Intervento di "COLUCCI Alfonso" - "M5S"

(M5S). Grazie, Presidente. Signor Presidente, colleghe e colleghi, ecco l'ennesimo decreto-legge sull'immigrazione del Governo Meloni, ma lo dirò subito e senza giri di parole: questo decreto è l'ennesimo certificato del fallimento della linea e della politica di Giorgia Meloni sull'immigrazione . È l'ultimo atto di un processo disastroso, una linea politica in tema di immigrazione fatta di annunci, di minacce, di promesse; una linea politica che non ha prodotto flussi regolari, né sicurezza, né legalità, ma emergenza, irregolarità, sprechi, propaganda. Il centrodestra ha iniziato con il famoso blocco navale, un annuncio che è durato una sola notte, un'operazione irrealizzabile, l'avete venduta agli italiani come una bacchetta magica che avrebbe risolto il problema dell'immigrazione. Promesse tradite. Il risultato? Oltre 300.000 arrivi in soli tre anni, è il record assoluto degli ultimi dieci anni, fallimento numero uno Voi del centrodestra avete poi attaccato le ONG che in mare salvano vite: divieto di soccorsi multipli, approdi in porti lontani - altro che porti sicuri -, multe salate, sequestri di nave, ma non avete fermato gli sbarchi! Avete solo aumentato i rischi per le persone e moltiplicato il contenzioso! Fallimento numero due E poi c'è stato Cutro, un decreto scritto mentre ancora si contavano le vittime. Avete demolito la protezione speciale, avete distrutto l'accoglienza diffusa, avete reso più difficile l'integrazione e più facile la clandestinità e, mentre tutto questo accadeva, l'irregolarità esplodeva: oltre 300.000 persone irregolari in Italia, il picco più alto dal 2014. Fallimento numero tre Nel mezzo, avete sfornato ben otto decreti-legge sull'immigrazione in tre anni; otto è il numero che da solo racconta il fallimento della vostra politica. E, mentre discutiamo su questo decreto-legge, già annunciate il prossimo: fallimento numero quattro. E poi c'è stata la Libia. Avete rinnovato, senza batter ciglio, senza rinegoziarlo, un Dite di voler combattere gli scafisti, ma quali scafisti? Voi finanziate chi collabora con loro Il capolavoro però lo avete messo in piedi con l'operazione Albania, un'operazione che, fra infrastrutture, gestione, sicurezza, missioni, ha un costo complessivo che rasenta il miliardo di euro: un miliardo di euro per costruire centri che sono rimasti vuoti, dico vuoti! Dentro quei centri, infatti, chi c'è? Non ci sono certo migranti, ci sono solo le Forze dell'ordine, distaccate lì a guardare il nulla; agenti italiani obbligati, io direi mortificati a stare in Albania mentre nelle nostre città aumentano i reati predatori e manca la sicurezza nelle strade E intanto, mentre raccontavate al Paese la favola della linea dura, il Ministro Piantedosi è riuscito a dire che la sinistra vuole condoni solo per gli immigrati. Ma vorrei ricordargli che i condoni veri li avete fatti voi, condoni fiscali ad esempio e, addirittura, da ultimo, il condono edilizio. Ma l'unica cosa che siete stati in grado di condonarvi, in questi anni di Governo, è la vostra incapacità: fallimento numero sette. La verità è una sola: mentre noi difendiamo i canali regolari, voi avete creato la più grande fabbrica di irregolarità negli ultimi dieci anni. Arriviamo finalmente a questo decreto Flussi 2. La domanda è semplice: questo decreto serve? Assolutamente no: non serve, non serve perché non apre canali veri di accesso regolari in Italia, ma crea le condizioni per il lavoro nero, il caporalato, la clandestinità; al più, servirà a regolarizzare persone già presenti nel territorio dello Stato. Un decreto che contiene in sé stesso il principio del proprio fallimento, eh sì, perché si muove nel solco della legge Bossi-Fini, la quale presuppone che un imprenditore si metta in azienda o una famiglia si metta in casa un collaboratore che non ha mai conosciuto prima. Un meccanismo che non funziona, ma come dobbiamo dirvelo? Produce solo clandestinità Il MoVimento 5 Stelle una visione ce l'ha: noi vogliamo che la Bossi-Fini sia superata, archiviata, messa in soffitta; vogliamo canali di ingresso regolari di lavoratori e lavoratrici stranieri; vogliamo l'integrazione come strumento di sicurezza e non la clandestinità come strumento di propaganda; vogliamo una missione europea di ricerca e di soccorso nel Mediterraneo; vogliamo corridoi umanitari; vogliamo che l'accoglienza sia diffusa, sì, ma in modo trasparente, controllato. Noi vogliamo che i cittadini vivano l'immigrazione nel contesto della sicurezza e non in quello della paura; immigrazione come fattore di crescita, di sviluppo, di integrazione. Ma la sicurezza - mi rivolgo al Governo - non si fa con gli slogan, la sicurezza si fa con i diritti, si fa con il lavoro. E mi avvio a concludere. Noi voteremo contro questo decreto-legge e, votando contro questo decreto-legge, noi bocciamo, senza appello, le politiche in materia di immigrazione di Giorgia Meloni, la quale ha fallito ovunque: ha fallito in Italia, nel Mediterraneo, in Libia, in Albania, in Europa

## Intervento di "GENTILE Andrea" - "FI-PPE"

(FI-PPE). Grazie, Presidente. Presidente, colleghi, fin dal suo insediamento, l'attuale Governo ha posto al centro dell'agenda politica… attendo che facciano un po' di silenzio, Presidente. Grazie. Posso…

## Intervento di "GIACHETTI Roberto" - "IV-C-RE"

(IV-C-RE). Grazie, signor Presidente. Vorrei preliminarmente dire che in realtà questa è l'ennesima occasione persa per rimettere in piedi l'architettura che sorregge le politiche dell'immigrazione, correggendo anche errori che non sono soltanto di questa maggioranza, ma che ci portiamo avanti da tempo e che, però, questa maggioranza, che ormai governa da più di tre anni (il Governo più longevo), di volta in volta… Non voglio minimamente prendere in discussione quanto accaduto l'anno scorso, perché lì abbiamo avuto una serie di inserti distorsivi del tema delle politiche migratorie e non mi va di tornarci. È un'occasione persa perché non c'è dubbio che abbiamo un problema nel nostro Paese, e ce lo abbiamo sia che si guardi a questo fenomeno con un approccio securitario, come fa il centro-destra, sia che lo si guardi in modo diverso. Perché dico “un'occasione persa”? Perché se ci volete spiegare - e ci avete spiegato nelle campagne elettorali e poi anche nel vostro amministrare, nel governare - che bisogna perseguire l'immigrazione clandestina… lasciamo perdere i trafficanti, il fatto di andare a prenderli nel mondo, eccetera, ma il primo modo per contrastare l'immigrazione clandestina è quello di creare canali legali, come ricordavano alcuni colleghi intervenuti nel corso del dibattito sugli emendamenti, attraverso i quali gli immigrati possano entrare nel nostro Paese. Questo avviene attraverso, per l'appunto, le questioni legate al lavoro, attraverso una cosa che dovrebbe essere potenziata ossia i corridoi umanitari: è questo il modo attraverso il quale ridurre l'immigrazione clandestina e privilegiare invece l'immigrazione regolare. Ora anche i numeri consiglierebbero questo, signor Presidente e colleghi. Un bravo e meticoloso giornalista come è Mattia Feltri, nei giorni scorsi, in una delle sue rubriche sulla stampa, metteva in evidenza i dati del centro studi e ricerche dell'IDOS, i quali ci dicono che i residenti immigrati regolari nel nostro Paese sono 5.422.426 nel 2024; ovviamente ci riferiamo ai regolari sotto diversi punti di vista e via dicendo. Il costo dell'immigrazione sostenuto dallo Stato ammonta a 34 miliardi e mezzo di euro mentre la somma versata all'erario dagli immigrati supera i 39 miliardi. “E così, sottratta la prima cifra alla seconda” - diceva Feltri - “vengono fuori i quattro miliardi e mezzo guadagnati dall'Italia”; cioè, se noi facilitiamo la regolarità dell'immigrazione non solo riduciamo l'immigrazione clandestina - tra virgolette “clandestina” o senza virgolette - ma portiamo un beneficio anche alle casse dello Stato, perché coloro che sono regolari… i datori di lavoro che assumono persone che vengono da fuori del territorio nazionale pagano le tasse, pagano le tasse i lavoratori e il saldo per il Paese è un saldo a guadagno. Ora, diciamo che questa dovrebbe essere una logica. Sappiamo perfettamente il grido di dolore che arriva dal mondo dell'industria, con Confindustria che ci dice che le domande che sono state avanzate, soprattutto in determinati settori, sono enormi e la possibilità che viene data agli imprenditori e alle aziende di assumere una certa quantità di persone necessaria è, come si dice a Roma, risicata. Perché è risicata? Perché il meccanismo del Non l'ho detto io, lo ha detto il Sottosegretario Mantovano, a certificare il fatto che questo sistema non funziona e che voi avete riprodotto un decreto che sostanzialmente apporta piccole e microscopiche correzioni che in alcuni casi peggiorano addirittura la situazione rispetto a come era prima. Allora, se tutte le associazioni - dalla CGIL alla campagna “Ero Straniero”, alla UIL e a tutti coloro che sono intervenuti -, come prima cosa nelle audizioni vi hanno detto che, al di là degli interventi di settore, c'è un problema di architettura generale che va rivista, perché altrimenti produciamo ulteriori irregolari… Perché è chiaro che, se poi arrivano delle domande, arrivano delle persone e per queste persone che fanno domanda -  a causa innanzitutto dello scarso personale che c'è all'interno delle prefetture che si occupano di questo; avete bocciato anche gli emendamenti e gli ordini del giorno che cercavano di potenziare il personale che deve esaminare le domande - non arriva una risposta appunto per coloro che sono nel nostro Paese in attesa del permesso di soggiorno, automaticamente diventano immigrati irregolari. E quindi, anziché - come dite di voler fare - diminuire gli immigrati irregolari e aumentare quelli regolari, voi diminuite quelli regolari e aumentate quelli irregolari. Allora, è del tutto evidente che il tema è quello di affrontare la questione in un modo diverso; e dico questo perché il provvedimento che votiamo oggi e che dovrebbe programmare per i prossimi tre anni l'ingresso degli stranieri in base alla domanda del mercato del lavoro, non solo interviene e corregge i difetti del precedente ma, come dicevo, di fatto, rischia addirittura di amplificarli. Ricordiamoci che - non tocco il tema demografico perché altrimenti vengono i brividi a qualcuno - noi abbiamo anche questo problema. E non ce lo dicono gli industriali, ce lo dice l'Istat. Noi lo sappiamo perfettamente; lo stesso Mattia Feltri, ad esempio, ci ricorda che il 13,5 per cento dei bambini nati nel 2004 è rappresentato da figli di coppie straniere mentre per il 7,8 per cento sono figli di coppie miste; quindi la tenuta per il momento demografica del nostro Paese - facciamo finta di non saperlo - è affidata in gran parte agli stranieri regolari che sono nel nostro Paese. Allora, dobbiamo intenderci perché il problema principale della gestione del capitolo “immigrazione” del Governo è che i risultati saranno sempre fallimentari fintanto che l'approccio, sotteso in tutte le decine di decreti in materia, da Cutro in poi, sarà solamente ed esclusivamente securitario. Questa sarà la leva principale che ispira tutti i vostri innumerevoli provvedimenti, spesso decreti. E' un approccio che, trincerandosi dietro la favola dell'ordine e della legalità, svela, in realtà, la vostra visione dello straniero che, di per sé, è prima di tutto un potenziale pericolo su cui vigilare e, solo dopo, eventualmente, anche una risorsa necessaria nel processo produttivo nazionale. Su questa linea vi siete mossi fin dall'inizio - non da ultimo nel decreto del novembre scorso, nel novembre del 2024 - sostanzialmente più mirato ad intervenire sulle irregolarità e sulle false domande che a garantire un miglioramento per quelle regolari. In altri termini, quello che noi vi contestiamo è tutta l'impalcatura. Vi contestiamo il metodo attraverso cui intervenire e vi contestiamo anche il merito.

## Intervento di "IEZZI Igor" - "LEGA"

(LEGA). Grazie, Presidente. Colleghi, Vice Ministro Bellucci, ho sentito dire prima, parlando del mio ordine del giorno sui ricongiungimenti, che nel particolare c'è il demonio. Io ringrazio il collega Zaratti, però non credo di avere così tanti meriti. Semplicemente, sto cercando di fare il mio lavoro e di far approvare, in quest'Aula, quei provvedimenti che gli elettori ci hanno chiesto e che sono il motivo per cui noi oggi sediamo in quest'Aula. Questo è un provvedimento importante. È importante perché stiamo discutendo di una delle due gambe con cui cammina la visione che noi abbiamo sull'immigrazione. Con questo decreto, infatti, noi ci apprestiamo ad aprire le porte del Paese a quegli immigrati che vengono qui con la voglia di lavorare, con la voglia di integrarsi nel nostro Paese Noi, quindi, accogliamo con favore i pareri positivi sui nostri ordini del giorno, che esprimono con estrema chiarezza le nostre posizioni e chiedono misure, già nei prossimi provvedimenti, su alcuni temi che, per noi, sono molto sensibili, come quello dei ricongiungimenti e quello dei permessi. Vedete, del tema dei ricongiungimenti si parla poco secondo me, però in realtà è un tema molto importante e molto decisivo nella nostra politica sull'immigrazione. Oggi la voce dei ricongiungimenti è la prima voce di ingresso di immigrati nel nostro Paese: più di 100.000 persone che entrano nel nostro Paese grazie ai ricongiungimenti. Noi, su questo, già abbiamo fatto una stretta negli anni passati, tant'è che dall'anno scorso a quest'anno il numero dei ricongiungimenti è calato del 18 per cento. Abbiamo aumentato da uno a due gli anni necessari di permanenza nel nostro Paese per poter accedere ai ricongiungimenti e abbiamo messo come criterio quello di avere un alloggio che sia in grado di ospitare Però, qui adesso noi vogliamo fare di più. Per questo siamo contenti del parere positivo sul nostro ordine del giorno e siamo contenti perché magari nel prossimo provvedimento sul tema della sicurezza e dell'immigrazione, che arriverà a breve in quest'Aula, lo si possa inserire dentro. Cosa chiediamo? Noi chiediamo, paradossalmente, il rispetto di una direttiva europea: noi chiediamo il rispetto della direttiva europea 2003/86/CE, che obbliga gli Stati ad accogliere, con la politica dei ricongiungimenti, i figli minori e il coniuge e basta. E basta: nessun altro, nessun altro! Su qualsiasi altra ipotesi l'Europa dà la possibilità agli Stati membri di decidere e noi vogliamo fare una stretta su questo E non solo, non solo. Chiediamo anche che sia aumentato il reddito necessario per poter accedere alla politica dei ricongiungimenti

## Intervento di "KELANY Sara" - "FDI"

(FDI). Grazie, Presidente. Onorevoli colleghi, avrei voluto parlare di questo provvedimento, delle ricadute in termini di controllo dell'immigrazione regolare, dell'incontro tra domanda e offerta di lavoro, di quanto questo Governo stia in realtà cambiando le politiche migratorie, il paradigma della gestione del fenomeno migratorio. Io avrei voluto, Presidente. Ma dalle dichiarazioni di voto che mi hanno preceduto mi rendo conto del fatto che le nostre opposizioni sono molto più interessate ad una narrazione fuorviante e alla propalazione di falsità piuttosto che al merito dei provvedimenti. Riescono a darci addirittura degli xenofobi su un provvedimento che apre all'immigrazione regolare cioè questo è il paradosso dei paradossi, perché non hanno che dire. Quindi, prima di entrare nel merito, mi toccherà smontare alcune di queste falsità che ho sentito perché gli italiani non si meritano di essere turlupinati, presi in giro per il tramite di sui Il Partito Democratico, dopo anni in cui ha governato, viene oggi a dirci che le nostre sarebbero politiche inefficaci, che avremmo messo il cappio all'immigrazione regolare, stringendone peraltro le maglie - cosa assolutamente destituita di ogni fondamento - e che la “Bossi-Fini”, tesi su cui si sono avventurati un po' tutti i colleghi di opposizione che mi hanno preceduto, sarebbe da abolire. Ecco, io vorrei fare sommessamente presente al PD che la “Bossi-Fini” è una legge del 2002. Sono passati 23 anni. Il PD, ad oggi, in questi 23 anni, ha governato, in 7 Governi, per 13 anni e in questi 13 anni la “Bossi-Fini” non l'avete cambiata Noi un'idea rispetto a questo punto ce l'abbiamo. Non l'hanno fatto, perché? Perché, in realtà, lo strumento di base, per quanto da rivedere anche alla luce dei mutamenti del fenomeno migratorio avvenuti in questi ultimi 20 anni, era uno strumento di base valido. Ecco, noi in 3 anni di Governo - 3 Il problema lo stiamo risolvendo e proseguiremo per risolverlo del tutto, a differenza di quello che ha fatto il Partito Democratico, che ha governato anche negli ultimi 10 anni, che ha praticamente chiuso i flussi regolari, perché le quote di regolari non hanno aperto il decreto Flussi, Presidente, perché le quote di regolari erano totalmente assorbite dalle quote di irregolari, tutto a vantaggio di criminalità, illegalità, lavoro nero, sfruttamento della manodopera, caporalato e insicurezza dei cittadini Ebbene, nel solo primo anno di Governo, Giorgia Meloni ha visto le storture del sistema del E vorrei proseguire. Il MoVimento 5 Stelle, con la collega Baldino, in discussione generale, ci viene a dire che hanno scoperto che questo Governo in realtà apre all'immigrazione regolare. Ecco, faccio presente ai colleghi del MoVimento 5 Stelle che non se ne erano accorti solo loro, nel senso che il Presidente Meloni lo ha detto sin dal suo insediamento: stop all'immigrazione irregolare e governo del fenomeno di quella regolare La domanda sorge spontanea: io mi chiedo cosa avete fatto voi in questi anni in cui avete governato! Mi rivolgo ai colleghi del MoVimento 5 Stelle: è ora di smetterla di fare i tele-imbonitori da Presidente, ricordo a me stessa che fino a ieri - ma non “ieri” figurato, fino a ieri nel senso di ieri - i colleghi del MoVimento 5 Stelle dicevano che l'emergenza migratoria non esisteva, che il problema sicurezza non esisteva, che i nostri decreti immigrazione e sicurezza segnavano una pericolosa svolta autoritaria. Ebbene, avete fatto al decreto Sicurezza 1.600 emendamenti ostruzionistici, avete occupato l'Aula pur di non arrivare all'adozione dei provvedimenti, avete surrettiziamente processato gli agenti malmenati dai manifestanti nelle piazze Qui voglio venire un attimo al tema dei centri in Albania, a proposito di CPR. Io ho sentito il collega Colucci che ha detto che si tratterebbe del più grande spreco della storia repubblicana. Rappresento che i centri in Albania costano 650 milioni per 5 anni. Sono un investimento e non un costo. Se si parla dei più grandi sprechi della storia repubblicana, pensino al superbonus e ai 170 miliardi per costruire le case dei ricchi Noi tratteniamo migranti pericolosi e voi regalate le case ai ricchi

## Intervento di "MAURI Matteo" - "PD-IDP"

(PD-IDP). Grazie, Presidente. Io vorrei iniziare con un ringraziamento. Io vorrei ringraziare l'onorevole Iezzi per avere detto in maniera chiara quello che pensa dei migranti: lui, e probabilmente i suoi amici della Lega, vogliono schiavi che vengano qua a lavorare , stiano zitti, non abbiano nessun diritto e gli portino anche i voti con le orecchie. Questo vogliono! All'inizio del suo intervento, il collega Iezzi, anzi, Iezzi (C Questo hanno fatto, per esempio, quando hanno fatto passare, certo, con la complicità di tutta la maggioranza, evidentemente, il fatto che dei minori non dovessero andare nei centri per minori, nei CAS, ma potessero andare anche nei CAS per adulti, dove, evidentemente, c'è una convivenza che non può essere regolata, dove ci sono dei meccanismi che possono essere un pericolo per i bambini e per i ragazzi - qua stiamo parlando di ragazzi di 16-18 anni -, ma  a loro non gliene frega assolutamente niente, perché quello che conta per loro non è il fatto che le persone abbiano una propria identità e debbano essere rispettate. A loro interessa solo quello che esce sul giornale, esce sul comunicato, e l'idea del “cattivismo”: accusano la sinistra e il PD di essere dei buonisti, che a casa mia non può essere un'offesa. Loro cercano di fare esattamente il contrario No, loro hanno una visione unidimensionale, quella che è funzionale esclusivamente ai propri interessi. Io questa la ritengo una cosa inaccettabile, la ritengo una cosa inaccettabile dal punto di vista etico, dal punto di vista morale, dal punto di vista umano, e, di conseguenza, anche dal punto di vista politico. Ma il punto di vista politico è l'ultimo di quelli che cito, perché credo che questo debba essere un atteggiamento che viene rigettato da tutti, da tutta la maggioranza, anche dai colleghi degli altri partiti. Perché, guardate, si può fare anche una politica sul tema migratorio, anche molto diversa da quella che ha in testa il PD, è legittimo, ma non questo. Perché questa non è politica migratoria, questo è usare la logica del nemico alle porte per provare a costruirsi il consenso. E poi ci chiediamo cos'è il linguaggio d'odio? Poi ci chiediamo come si possa costruire una convivenza pacifica? Poi ci chiediamo come l'Italia possa essere vista da quei ragazzi adolescenti di seconda e terza generazione, che è vero, a volte sono problematici, ma a cui noi che messaggio stiamo dando come Stato? Non vi vogliamo, voi siete la feccia, voi dovete sparire. Voi dovete venire qua solamente a lavorare, a mettere la vostra forza lavoro e basta. È questo il messaggio che stiamo dando

(PD-IDP). Guardi, lei rideva…

(PD-IDP). Perfetto, allora, perfetto…

(PD-IDP). …il suo atteggiamento. Non è fisiognomica, il riso è un'altra cosa. Stavo raccontando…

## Intervento di "PASTORELLA Giulia" - "AZ-PER-RE"

(AZ-PER-RE). Grazie, Presidente. Colleghi, permettetemi una rapida premessa per analizzare in che contesto discutiamo di questo decreto Flussi. L'Italia vive un'emergenza demografica strutturale, e non è uno slogan: sono i numeri, purtroppo, a dircelo. Secondo gli ultimi dati Istat, nel 2024 i nuovi nati sono stati poco meno di 370.000, ovvero circa 10.000 in meno rispetto all'anno precedente, e il numero medio di figli per donna ha raggiunto il minimo storico di 1,18. E le cose non miglioreranno certo nel 2025, considerando che i primi 7 mesi dell'anno hanno già evidenziato una flessione rispetto all'anno scorso. E in tutto questo, alla crisi della natalità si somma il fenomeno, ormai cronico, dei cosiddetti cervelli in fuga e dell'emigrazione in generale, perché i dati dell'ultima edizione del rapporto Migrantes ci mostrano che, in poco meno di 20 anni, sono espatriati 1,6 milioni di cittadini italiani, con un saldo negativo di oltre 800.000 cittadini. Il fenomeno è in crescita, se pensiamo che nel 2024 si è toccato il record storico di 150.000 partenze. In altre parole, pochi nascono, molti lasciano il Paese, spesso tra i più giovani e i più qualificati. È una doppia emorragia, che indebolisce la nostra capacità di competere a livello globale e di mantenere sostenibile il nostro sistema di In questo quadro, le imprese italiane da anni ci stanno dicendo che mancano lavoratori qualificati. Siamo, quindi, un Paese che forma talenti, che poi se ne vanno, e, allo stesso tempo, non riesce a trovare sul mercato interno i profili necessari a far funzionare imprese e filiere produttive. Come se non bastasse, anche per i lavori meno qualificati, sappiamo che le quote previste dai vari decreti Flussi, che si sono susseguiti negli anni, non hanno mai coperto per intero il vero fabbisogno delle imprese. È per questo che Azione ha chiesto più volte, ogni anno, di inserire maggiore flessibilità nelle quote stesse, con possibilità di valutazione e ampliamento dei numeri prestabiliti in base alle esigenze effettive rilevate Ci sono poi i settori in cui il contributo dei lavoratori stranieri oramai è strutturale, senza i quali questi settori crollerebbero. Penso in particolare al lavoro domestico e di cura, dove le lavoratrici e i lavoratori sono ormai in larga maggioranza di nazionalità straniera. E lo stesso sta accadendo anche per il settore sanitario, dove cresce ogni anno la percentuale dei lavoratori stranieri impiegati come infermieri e operatori sociosanitari. Di fronte a questo quadro, un Paese serio non può limitarsi a una narrazione difensiva, emergenziale o ideologica dell'immigrazione. Deve costruire una strategia di attrazione e di gestione ordinata dei flussi, che risponda alle esigenze reali sia del mercato del lavoro, che del Accanto a questi elementi, però, non possiamo ignorare una forte incoerenza politica. Da un lato, questo decreto, come altri decreti Flussi, ammette nei fatti che l'Italia ha bisogno di lavoratori stranieri per far funzionare la propria economia. Ma, dall'altro lato, nella comunicazione pubblica del Governo continua a prevalere una narrazione semplicistica dell'immigrazione, schiacciata sul tema degli sbarchi e dell'emergenza. È una visione che non corrisponde né al nostro tessuto produttivo, né tantomeno alla realtà del nostro mercato del lavoro. Quindi, se davvero crediamo che i flussi legali siano una risposta - e noi lo crediamo -, serve anche un cambio di linguaggio e di impostazione culturale, non solo qualche aggiustamento procedurale. Le criticità di merito, inoltre, sono numerose. La prima riguarda il riconoscimento dei titoli di studio e professionali, ovvero la cosiddetta equipollenza, su cui abbiamo sollecitato molte volte la Ministra Bernini, perché, se vogliamo attrarre professionisti qualificati, dobbiamo rendere molto più semplici e rapidi i percorsi di riconoscimento dei titoli conseguiti all'estero. Oggi questi percorsi sono, invece, spesso lenti e frammentati tra atenei e il decreto parla dettagliatamente degli ingressi, ma molto meno di ciò che serve perché queste persone possano davvero esercitare la loro professione in Italia, come il banale riconoscimento dei propri titoli di studio. La seconda criticità riguarda la continuità dello La terza criticità riguarda la rigidità complessiva del sistema. Il meccanismo del Come Azione, riteniamo che serve o servirebbe un salto di qualità su tre punti: uno, canali dedicati e stabili, non legati al Insomma, questo decreto contiene alcuni passi avanti che riconosciamo e che vanno nella direzione giusta, ma mantiene moltissime rigidità irrisolte e una visione ancora troppo burocratica, poco aderente alla realtà di un Paese che invecchia, che soffre un massiccio La nostra astensione vuole esprimere questo: da un lato, non ci uniamo alla contrapposizione frontale di chi nega qualunque utilità a intervenire sui flussi legali; dall'altro, questo provvedimento non è una risposta risolutiva ai problemi che, nei fatti, restano largamente aperti. Come Azione, quindi, continueremo a lavorare affinché l'Italia passi da una gestione emergenziale e ideologica dell'immigrazione a una vera politica di attrazione del lavoro straniero, capace di rispondere ai bisogni delle imprese e dare diritti, doveri e opportunità chiari a chi sceglie di costruire qui il proprio futuro

## Intervento di "SOUMAHORO Aboubakar" - "MISTO"

(MISTO). Grazie, Presidente. Presidente, vorrei iniziare il mio intervento con la testimonianza di Giovanni, un imprenditore agricolo che ho incontrato in questi giorni. Giovanni, in quanto imprenditore agricolo, aveva presentato una richiesta per far venire in Italia, nel nostro Paese, un bracciante per la raccolta stagionale del pomodoro. Ha poi ottenuto il nulla osta dalla prefettura che puntualmente ha trasmesso al lavoratore nel suo Paese d'origine. Presidente, è qui che inizia il calvario di Giovanni. Dopo 8 mesi di attesa, il lavoratore, per il quale Giovanni aveva fatto richiesta di autorizzazione, non è ancora riuscito ad ottenere il visto a causa dei tempi lunghi burocratici e amministrativi. Nel frattempo, però, la stagione di raccolta è terminata e Giovanni non ha potuto avere il bracciante nei tempi necessari per una campagna che dura appena 3 mesi. Parliamo della raccolta stagionale del pomodoro. Come Giovanni, ci sono centinaia e centinaia di datori di lavoro penalizzati da tempistiche estremamente dilatate che variano dai 6 ai 12 mesi. Presidente, in questo caso ad essere penalizzato non è solo Giovanni; ad essere penalizzate sono le nostre aziende, ad essere penalizzato è il Vi porto un altro esempio. L'imprenditore Mamadou, attivo nel settore delle costruzioni, decide di venire in Italia per acquistare materiale edile, perché ritiene che il Presidente, io penso che questo decreto-legge del Governo doveva dare risposte concrete a bisogni tangibili. Penso che avrebbe dovuto intervenire per accorciare i tempi di rilascio del visto d'ingresso. Invece, anche questa volta, non arrivano risposte per le aziende, come non arrivano risposte per le famiglie, come non arrivano risposte per le lavoratrici, come non arrivano risposte per i lavoratori. Il tema dei processi migratori è un tema molto complesso e va affrontato con freddezza intellettuale e responsabilità politica. È un tema che richiede un'intesa nazionale, un'intesa che permetterebbe, ad esempio, di dare risposte concrete alle aziende, alle famiglie, a chi vuole investire nel nostro Paese, alle lavoratrici e ai lavoratori, agli studenti che vogliono venire a studiare in Italia. Presidente, un altro tema a cui tengo molto è quello del caporalato. Ho notato che il Governo ha ripreso una mia proposta, a suo tempo bocciata proprio dal Governo in quest'Aula. Oggi vedo che ne avete fatto quasi un copia-incolla, ma senza portarla fino in fondo. Vi faccio l'esempio, a tal proposito, di Karim. Karim è una vittima del caporalato, ha deciso di denunciare i caporali, schierandosi dalla parte della legalità, affidandosi allo Stato, ma, nel frattempo, mentre il processo va avanti, come vive Karim? Chi protegge Karim? Karim che formazione professionale e tecnica fa nel frattempo? Su questo il Governo non dà risposta. Presidente - vado a concludere -, per tutte queste ragioni, presento qui alcune proposte e, in questo caso, spero che non siano soltanto riprese, ma portate fino in fondo: il rilascio del visto d'ingresso entro e non oltre 60 giorni; l'accesso alla formazione tecnica e professionale, accompagnata da un sostegno psicologico ed economico per le vittime del caporalato; armonizzare il lavoro del tavolo per il contrasto al caporalato e allo sfruttamento nella filiera agricola con la cabina di regia della rete del lavoro agricolo di qualità. Presidente, quando, nel 2018 venne ucciso nelle campagne di Vibo Valentia Soumaila Sacko, un bracciante agricolo e attivista sindacale, presentai la proposta di istituire nel nostro Paese un tavolo sul caporalato insieme ai braccianti. Se quella proposta è oggi diventata realtà, perché è l'unico ambito dove i soggetti datoriali, sindacali e i vari Ministeri si ritrovano per affrontare insieme il tema del caporalato, è merito di questo sacrificio, di questo lavoro intenso fatto in questi anni. Per tale motivo, penso sia doveroso creare un'armonia tra le attività della cabina di regia della rete del lavoro agricolo di qualità e il tavolo per il contrasto del caporalato. Infine, l'ultima proposta: rafforzare la nostra rete consolare attraverso nuove risorse umane e strumenti informatici e digitali. Questo permette di accorciare i tempi di attesa per la richiesta dei visti ed è anche un modo concreto di andare incontro alle esigenze dei nostri ambasciatori, di tutta la nostra rappresentanza consolare in giro. Presidente - concludo - queste proposte rappresentano soluzioni concrete e pratiche per soddisfare i bisogni delle nostre aziende e delle aziende straniere che vogliono venire ad investire nel nostro Paese. Tenuto conto del fatto che il Governo non ha messo in evidenza queste proposte in questo ennesimo decreto-legge, dichiaro il mio voto contrario

## Intervento di "TIRELLI Franco" - "NM(N-C-U-I"

(NM(N-C-U-I)M-CP). Grazie, signor Presidente. Comunico il voto favorevole del gruppo Noi Moderati e consegno il mio intervento.

## Intervento di "ZARATTI Filiberto" - "AVS"

(AVS). Grazie, signor Presidente, signora rappresentante del Governo. Il diavolo normalmente sta nei piccoli particolari e anche questa occasione non è diversa dalle altre. Il diavolo vero sta, diciamo così, negli ordini del giorno che vengono approvati con il parere favorevole del Governo, con una sostanziale unanimità della maggioranza; e, in modo particolare - non me ne voglia il collega Iezzi -, nel suo ordine del giorno approvato così rapidamente c'è un po' il demonio che è dentro questo provvedimento. Qui, in questo ordine del giorno con il suo parere favorevole, signora Sottosegretaria, si dice che bisogna limitare i ricongiungimenti familiari. Noi crediamo che questa sia un'aberrazione, sia una cosa aberrante Dovremmo forse essere al primo posto insieme alla Spagna, quantomeno. Però è nei particolari che sta il demonio, e del resto questo provvedimento, oltre la grande delusione che ci ha causato, rientra un po' in questa politica della gestione dei migranti e dei flussi migratori che sta caratterizzando il vostro Governo dall'inizio, insomma, questo è l'ennesimo decreto che si occupa di migranti. Ce ne sono in media due l'anno, due o tre l'anno. Insomma, non trovate pace da questo punto di vista, e del resto non trovate pace perché i fatti vi danno torto. E basta vedere quello che ha detto la Presidente Meloni nel suo incontro con il Presidente Rama dell'Albania, dicendo che i centri funzioneranno, ancora una volta. Posticipiamo sempre di più la data di questo funzionamento, invece i soldi che trasferiamo tutti gli anni ai centri in Albania non si posticipano mai, vanno tutti gli anni Questa è la verità di quello che sta accadendo, perché nei centri in Albania - e voi lo sapete come me e quanto me - soltanto poche decine di migranti sono stati ospitati da quando hanno aperto, a fronte delle centinaia di milioni di euro che costano. Sarebbe stato più semplice, cara Sottosegretaria, dare questi soldi direttamente ai migranti e dire “tornatevene a casa”. Magari ci mettevamo d'accordo a spendere la metà di quella cifra così alta e sicuramente sarebbe stato più conveniente per le casse del nostro Paese. Se quelle centinaia di milioni di euro fossero utilizzate per migliorare il sistema dei flussi, i bandi sui flussi, forse le cose in questo Paese andrebbero meglio non solo per i migranti, andrebbero meglio anche per il nostro Paese, per il sistema produttivo del nostro Paese. Perché ricordate, a voi può piacere o non può piacere, ma il sistema produttivo del nostro Paese ha bisogno di lavoratori stranieri, ha bisogno di tanti lavoratori stranieri, e lo dicono l'enormità di richieste che arrivano dal mondo del lavoro, dalla manifattura italiana, dal sistema agricolo, dal sistema dell'assistenza nel nostro Paese, nei settori dell'edilizia, nei settori della ristorazione. Centinaia di migliaia di richieste e voi che fate? Mettete in campo sempre provvedimenti che, invece di snellire le procedure e permettere l'ingresso di lavoratori regolari, in realtà li ostacolano. Perché i numeri sono insignificanti: a fronte dei 160.000 posti messi a disposizione dal bando flussi, ne sono stati presi 12.000; 12.000 pareri positivi, questa è la realtà. E tra quei 12.000 che sono stati accolti, in realtà una parte di essi sono destinati alla clandestinità, perché, quando arriveranno al posto di lavoro, dal datore di lavoro che li ha richiesti, sono passati mesi e probabilmente quel datore di lavoro non ha più bisogno di quel lavoratore. E queste persone torneranno in questura, non avranno il permesso di soggiorno perché non hanno un contratto di lavoro e saranno destinate alla clandestinità, e saranno le persone che saranno alla mercé degli schiavisti, degli sfruttatori, delle organizzazioni criminali. Questo è quello che voi state facendo e non ve ne rendete conto. E poi vi preoccupate dei ricongiungimenti familiari, complimenti! Davvero c'è una lungimiranza assolutamente importante e fondamentale. E al Ministro Piantedosi che dobbiamo dire? Piantedosi, si legga le cose, studi un pochettino. Non sa neanche qual è la differenza tra un condono edilizio e un'eventuale sanatoria per i lavoratori, per i diritti delle persone Noi abbiamo a che fare con delle persone che hanno dei diritti naturali. Lo diceva anche Rousseau, non voglio citare pensatori più moderni, anche Rousseau: c'è un diritto naturale nelle persone, che voi non riconoscete. E queste persone hanno diritto alla loro dignità, hanno diritto al lavoro, hanno diritto a mettere in campo il loro futuro, che è quello che le persone che vogliono venire a lavorare qui hanno in testa. Quelli sono i loro sogni e questi sogni sono corrisposti da una necessità oggettiva economica, perché a coloro che fanno impresa, come si dice, e che hanno bisogno di manodopera qualificata, che hanno bisogno di persone che siano nelle loro fabbriche, nei loro campi, nelle loro aziende, voi che risposta date? È chiaro che la nostra economia è destinata, nel lungo periodo, a un periodo di stagnazione, se noi non abbiamo la capacità di entrare in concorrenza anche con gli altri Paesi per quanto riguarda la possibilità di recuperare manodopera qualificata. La popolazione in età lavorativa, che è dai 15 ai 64 anni, è destinata a ridursi di oltre un quinto nei prossimi 25 anni, aggravando il disallineamento tra domanda e offerta del lavoro. Questo scenario non riguarda solo l'Italia. A livello globale si parla ormai di L'Italia, per restare competitiva, deve partecipare a questa competizione globale, dotandosi di strumenti certi, digitali, orientati alle competenze. E, invece, noi abbiamo questo provvedimento, che non soltanto non risolve i problemi dei provvedimenti precedenti, ma che sostanzialmente li aggrava. Non tiene conto di quelle che sono le reali necessità. Invece di diminuire il numero degli irregolari nel nostro Paese e di aumentare i regolari, fa l'esatto contrario: diminuisce i regolari e aumenta gli irregolari, aggravando un problema che è, prima di tutto, un problema di legalità, di trasparenza, di diritti delle persone. Le persone che lavorano, le persone perbene, che vogliono costruire il loro futuro attraverso la ricchezza che accumulano lavorando, devono essere tutelate dal nostro Paese. È lì che noi dobbiamo puntare, è lì che noi possiamo crescere, altrimenti non ci lamentiamo che in termini di crescita l'Italia sia l'ultimo Paese d'Europa

# TESTI DEGLI INTERVENTI DI CUI È STATA AUTORIZZATA LA PUBBLICAZIONE IN CALCE AL RESOCONTO STENOGRAFICO DELLA SEDUTA ODIERNA: FRANCO TIRELLI (A.C. 2643-A)

## Intervento di "TIRELLI Franco" - "NM(N-C-U-I"

(NM(N-C-U-I)M-CP). (Dichiarazione di voto finale – A.C. 2643-A). Signor Presidente, Onorevoli colleghe e colleghi, signore e signori del Governo, oggi discutiamo della conversione in legge del decreto-legge n. 146 del 3 ottobre 2025, recante disposizioni urgenti in materia di ingresso regolare di lavoratori e cittadini stranieri, nonché di gestione del fenomeno migratorio. Un provvedimento che, con lungimiranza e concretezza, segna un passo decisivo nel percorso di riforma intrapreso dal nostro Governo per affrontare uno dei temi più complessi e delicati della nostra epoca: l'immigrazione. Permettetemi di esprimere, innanzitutto, il pieno sostegno a questo decreto a nome del Gruppo Noi Moderati. Un provvedimento che riflette l'impegno del Presidente del Consiglio Giorgia Meloni, e dei Ministri, di dare un netto cambio di passo. Finalmente, dopo anni di approcci ideologici e inefficaci da parte delle precedenti gestioni, l'Esecutivo affronta il fenomeno migratorio con realismo e responsabilità. Non con slogan vuoti o porte aperte indiscriminate, ma valorizzando un'immigrazione legale, strutturata e regolata, che sia funzionale al nostro sistema economico, assorbibile dal contesto sociale e, soprattutto, vantaggiosa sia per la nostra società che per i migranti stessi. Questo decreto non è solo una misura amministrativa: è una visione politica che contrasta l'immigrazione illegale - quella che alimenta trafficanti, sfruttamento e insicurezza - promuovendo invece flussi ordinati, controllati e integrati. Ricordiamo il contesto: l'Italia, come l'Europa intera, affronta sfide demografiche e economiche pressanti. La nostra popolazione invecchia, il mercato del lavoro richiede forza lavoro in settori come l'agricoltura, il turismo, l'assistenza agli anziani e la manifattura. Al contempo, i flussi irregolari mettono a dura prova le nostre risorse, generando tensioni sociali e costi insostenibili. Il decreto risponde a queste esigenze con un approccio equilibrato, che rafforza i controlli, semplifica le procedure per l'ingresso legale e potenzia gli strumenti di integrazione e contrasto allo sfruttamento. Analizziamo i punti salienti del provvedimento, che dimostrano come esso sia uno strumento concreto per un'immigrazione “buona” e utile. In primo luogo, l'articolo 1 introduce modifiche al Testo unico sull'immigrazione (Decreto legislativo n. 286 del 1998), accelerando i termini per il rilascio del nulla osta al lavoro subordinato e stagionale. Si estende il periodo per i controlli di veridicità sulle dichiarazioni dei datori di lavoro, passando da sette a quindici giorni in alcuni casi, come approvato negli emendamenti. Questo non è un ritardo burocratico, ma un rafforzamento della legalità: garantisce verifiche più accurate contro frodi e abusi, tutelando sia i lavoratori stranieri che le imprese italiane. Emendamenti approvati in Commissione hanno ulteriormente affinato questi meccanismi, permettendo ai datori di lavoro di delegare procedure a soggetti abilitati, come patronati e associazioni di categoria. Risultato? Procedure più snelle, ma sicure, che favoriscono un'immigrazione regolare e contrastano quella clandestina. L'articolo 2 introduce la precompilazione antecedente alla richiesta di nulla osta, con limiti numerici alle domande per evitare sovraccarichi. In via sperimentale, fino al 2027, si estende a dodici mesi il termine per il rilascio del nulla osta in casi di formazione professionale all'estero. Emendamenti approvati includono l'Ispettorato nazionale del lavoro per verifiche anticipate e ampliano il ruolo delle agenzie di somministrazione. Questo significa attrarre lavoratori formati e qualificati, integrandoli nel nostro tessuto produttivo senza creare disordini. È un'immigrazione che risponde alle esigenze reali del mercato: pensiamo ai settori agricolo e turistico, dove la manodopera stagionale è essenziale per la nostra economia. Ancora più innovativo è l'articolo 3, che consente lo svolgimento di attività lavorative in attesa della conversione del permesso di soggiorno. Questo evita interruzioni nel rapporto di lavoro, favorendo una continuità che beneficia imprese e lavoratori. È un segnale chiaro: chi entra legalmente e rispetta le regole trova opportunità concrete di integrazione, non precarietà. L'articolo 4 armonizza i termini per i permessi di soggiorno in casi speciali, come protezione sociale o vittime di sfruttamento, e chiarisce l'accesso all'assegno di inclusione. Questo non è assistenzialismo indiscriminato: è un meccanismo che premia chi fugge da situazioni di pericolo, integrandoli in modo sostenibile nel nostro Particolarmente meritevole di plauso è l'articolo 5, che prevede ingressi fuori quota per assistenza a grandi anziani, persone con disabilità e, grazie agli emendamenti approvati, anche a bambini fino a sei anni. In un Paese con una delle popolazioni più anziane al mondo, questa misura è un atto di civiltà: attrae L'articolo 6 introduce programmi di volontariato per stranieri, favorendo un'integrazione attiva e culturale. L'articolo 7 prolunga da 90 a 150 giorni il termine per il nulla osta al ricongiungimento familiare, riconoscendo il valore della famiglia come pilastro della società stabile. Non dimentichiamo il contrasto all'illegalità: l'articolo 8 stabilizza il Tavolo per il contrasto al caporalato in agricoltura, ampliandone i partecipanti; l'articolo 9 estende l'accesso al Fondo per il contrasto al reclutamento illegale della manodopera straniera; l'articolo 10 potenzia il punto di crisi di Lampedusa con il supporto della Croce Rossa per il biennio 2026-2027. Queste norme non sono astratte: combattono lo sfruttamento, i trafficanti e il lavoro nero, proteggendo i migranti da abusi e la nostra società da infiltrazioni criminali. Signor Presidente, mi avvio a concludere sottolineando come questo provvedimento incarni la visione della maggioranza di Governo: un'immigrazione legale che arricchisce l'Italia, sostenendo la crescita economica (pensiamo al PIL generato da settori come l'agricoltura e il turismo), alleviando le pressioni demografiche e promuovendo integrazione sociale. Contrasta l'illegalità, che genera caos e costi umani inaccettabili, È il momento di agire con pragmatismo, per un'Italia sicura, prospera e solidale. Pertanto confermo il voto favorevole di Noi Moderati.

