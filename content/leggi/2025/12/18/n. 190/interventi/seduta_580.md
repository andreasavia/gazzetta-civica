---
tipo: INTERVENTI
seduta_id: 580
date: 09/12/2025
title: Discussione
page_references:
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0580&ancora=sed0580.stenografico.tit00030
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0580&ancora=sed0580.stenografico.tit00100
---

# Discussione sulle linee generali - A.C. 2682

## Intervento di "BARABOTTI Andrea" - "LEGA"

(LEGA). Grazie, Presidente. Governo, onorevoli colleghi e colleghe, sa cos'è che mi fa ridere, Presidente, di questa discussione generale? Mi fa ridere il fatto che, all'interno di quest'Aula, oggi, tutti si riscoprono grandi professori, grandi della concorrenza e grandi sostenitori dei principi liberali. Peccato che il nostro Paese si sia obbligato, dal 2009 - pensate -, ad adottare annualmente una legge sulla concorrenza. E sapete qual è l'unico Governo che, fino ad oggi, nella storia della Repubblica, anno dopo anno, ha approvato puntualmente e continuativamente una norma sulla concorrenza? È questo Governo, è questa maggioranza che sta insegnando a tutti - e sottolineo a tutti - in quest'Aula che cosa significhi mantenere gli impegni e trasformare un obbligo europeo in un'opportunità nazionale. Parlando di concorrenza, infatti, non possiamo sottovalutare che l'Italia ha peculiarità uniche: una miriade di comuni, di amministratori locali, che garantiscono servizi essenziali; una rete di piccole e piccolissime imprese, che non ha eguali in Europa; una grande varietà sul piano geomorfologico, che segna territori molto differenti dagli altri. Per questo motivo, le norme sulla concorrenza non possono essere, come è stato in passato, un “compitino” svolto su indicazione di Bruxelles, ma ci impone, come legislatori, misure calibrate sulle nostre realtà locali. Il percorso è graduale, deve essere condiviso, ma la meta rimane chiarissima: un'Italia più competitiva, più accogliente per chi vuole investire, più attenta alle esigenze degli italiani. La concorrenza non deve essere un dogma, certo che no, ma uno strumento da utilizzare con equilibrio per costruire un'Italia più forte, più consapevole delle sue immense potenzialità, non più fragile e disorientata, com'è diventata a causa delle liberalizzazioni che avete imposto sulla pelle dei cittadini e imposto sulla pelle delle imprese nel passato. Veniamo al testo in discussione, partendo dalle norme sui servizi pubblici locali. La gestione di servizi come acqua, rifiuti, mobilità, incide direttamente sulla pelle e sulle tasche dei cittadini. E l'Italia è un Paese in cui la qualità di questi servizi, purtroppo, varia troppo da Nord a Sud; ci sono differenze territoriali inaccettabili. Certo, alcune differenze possono essere giustificate e comprensibili, ma altre no, non possono più essere tollerate, perché, se è vero che la pressione fiscale in Italia rimane troppo alta - e su questo tema, al contrario di quello che dice la sinistra, stiamo intervenendo manovra finanziaria dopo manovra finanziaria -, è vero anche che la cosa forse più antipatica è pagare le tasse e non avere indietro servizi essenziali adeguati. Con questo provvedimento, quindi, interveniamo su due fronti: rafforziamo gli strumenti a disposizione degli amministratori onesti e competenti e davanti alle inefficienze nella gestione dei servizi diamo ai sindaci d'Italia la possibilità di dare indirizzi precisi alle aziende o agli enti che gestiscono questi servizi sul territorio. Lo facciamo dando la possibilità alle amministrazioni locali, qualora i servizi non siano all'altezza, di intervenire fattivamente e impedire che i soggetti inadeguati possano continuare a svolgere questi servizi, spesso rifugiandosi dietro all'interpretazione, a livello giuridico, di norme che sono poi capziose. Ma non solo: con questo provvedimento diciamo agli amministratori locali - che devono amministrare, gestire i servizi pubblici locali - che devono prendersi delle responsabilità; e a chi non se le assume, a chi non esercita il potere che queste leggi gli affidano, beh, prevediamo anche delle multe, perché i cittadini, quando valutano i servizi pubblici locali, devono distinguere tra gli amministratori che esercitano bene la loro funzione e gli amministratori che questo mestiere non lo sanno fare. Da Nord a Sud le responsabilità devono avere un nome e cognome e, qualche volta, anche un colore politico. Dal mondo dei servizi pubblici passiamo a un altro settore, che è destinato ad assumere sempre una maggiore importanza nella vita dei nostri cittadini e delle nostre comunità. Parliamo, come hanno già fatto alcuni colleghi, della mobilità elettrica e delle colonnine che in Italia hanno superato le 50.000 installazioni in tanti comuni italiani e che devono ovviamente crescere. Ma come devono crescere? Devono crescere assicurando la possibilità, per tutti gli operatori interessati, di essere presenti, perché il prezzo, anche della ricarica dei veicoli elettrici, deve essere determinato anche dalle scelte che fanno i consumatori. E allora che cosa diciamo? Che laddove ci sono pochi operatori che gestiscono la maggior parte delle colonnine, i comuni devono, nell'affidare la realizzazione di nuovi punti di ricarica, aprire il mercato delle ricariche elettriche a chi su quel territorio non c'è per fare in modo che la competitività e la concorrenza possano essere una parte importante della determinazione del prezzo; perché una rete di ricarica capillare deve essere un'opportunità per tutti e non un affare per pochi. La mobilità dei cittadini, come abbiamo detto e visto, caratterizza in modo fondamentale questa legge sulla concorrenza. Dalla mobilità privata e dalle colonnine di ricarica passiamo a ciò che il nostro Paese garantisce a milioni di cittadini ogni giorno. Ogni giorno, a parte il venerdì: parliamo del trasporto pubblico locale. Ogni giorno milioni di cittadini utilizzano il trasporto pubblico, a parte i venerdì in cui Landini e la CGIL decidono di fare sciopero generale per la pace nel mondo o magari per garantirsi un Allora, come Governo abbiamo confermato un impegno forte sul fronte del trasporto pubblico locale: nel riparto delle risorse per il 2025, sono 5,2 i miliardi destinati a queste politiche, 120 milioni in più si aggiungono con la legge di bilancio. Grazie al Ministro Matteo Salvini stiamo portando avanti il più ambizioso piano di investimenti per il potenziamento della rete ferroviaria di sempre: stiamo parlando di 24 miliardi di euro destinati alla modernizzazione delle linee, oltre 1.200 cantieri aperti su tutto il territorio e un aumento di fondi anche per la manutenzione straordinaria. Una vera cura del ferro per il nostro Paese. Eppure, i dati ci dicono che non basta. Le scelte politiche, che negli ultimi 15 anni hanno visto investimenti mancati, ci consegnano in Italia un trasporto pubblico locale che offre la metà dei posti-chilometro per abitante rispetto alla media europea. E, allo stesso tempo, riscontriamo importanti divari territoriali fra le grandi città italiane nel rapporto Nord-Sud e nel rapporto Italia-Europa: sono sei volte meno i cittadini italiani che si affidano al trasporto pubblico locale nelle grandi città rispetto alle grandi città europee. È un dato che evidenzia come la spesa non è la sola risposta necessaria. Con queste norme facciamo, quindi, un ulteriore passo avanti nella gestione del trasporto pubblico locale: introduciamo regole più stringenti di trasparenza e controllo; obblighiamo le regioni a pubblicare i calendari delle gare e a motivare le scelte di affidamento Tornando da dove abbiamo iniziato: l'Italia è impegnata a varare annualmente una legge sulla concorrenza, ma la differenza più importante rispetto al passato è che queste leggi sulla concorrenza non sono dettate da Bruxelles, ma sono scritte sulla base della realtà locale che noi viviamo e vediamo ogni giorno, sulle esigenze dei sindaci, sulle esigenze dei pendolari, sulle esigenze di chi lavora, sulle esigenze di chi produce. La concorrenza che stiamo costruendo non cancella l'Italia e la sua identità, ma la rafforza, signor Presidente. Un percorso serio, credibile e finalmente costante

## Intervento di "BERGAMOTTO Fausta"

. Grazie, Presidente, non ho nulla da aggiungere.

## Intervento di "COMBA Fabrizio" - "FDI"

(FDI). Grazie, Presidente. Colleghi e colleghe, oggi siamo chiamati a discutere un provvedimento che segna, in modo netto e inequivocabile, il percorso di modernizzazione che il Governo sta portando avanti con continuità e con coerenza. Il disegno di legge annuale per il mercato e la concorrenza per il 2025 è un provvedimento che non si limita a ritoccare aspetti marginali, ma interviene in profondità su settori strategici dell'economia nazionale con una visione chiara ed efficiente. Ancora una volta questo Governo dimostra che fare riforme non significa annunciare, ma intervenire concretamente sui meccanismi che regolano la vita dei cittadini e delle imprese. E lo fa con uno stile che ormai è riconoscibile, lo fa con sobrietà, responsabilità e, soprattutto, con il coraggio di mettere mano a ciò che per decenni è stato lasciato nell'ombra. Un provvedimento complesso, articolato, che richiede attenzione e capacità di lettura complessiva. Noi questa attenzione vogliamo dedicarla perché crediamo fermamente che la concorrenza, quando è ben regolata, quando è ben inserita in un contesto di regole chiare e trasparenti, sia motore essenziale di crescita, di qualità dei servizi e di opportunità per chi lavora, studia, investe e innova in questo Paese. Per troppo tempo la concorrenza è stata scambiata per un rischio, per una minaccia all'esistente. Noi, invece, la consideriamo un patto di libertà, un patto di responsabilità, un patto di serietà verso i cittadini. Il primo grande intervento riguarda i servizi pubblici locali che sono di rilevanza economica. Parliamo di servizi che incidono direttamente sulla vita delle famiglie: l'acqua, i rifiuti, i trasporti locali, l'illuminazione, i servizi che devono funzionare tutti i giorni e che, quando non funzionano, si trasformano in disagi, sprechi, inefficienze, che ricadono sempre su chi paga le tasse. Con questo disegno di legge introduciamo un principio semplice, ma rivoluzionario: l'ente locale non può più limitarsi ad affidare un servizio e poi dimenticarsene; non può più tollerare gestioni inefficaci con la scusa che si è sempre fatto così; deve verificare, valutare, rendicontare, intervenire. La relazione sulla gestione non è più un pezzo di carta formale, ma un atto di responsabilità: deve dire chiaramente se il servizio funziona e, se non funziona, deve spiegare il perché e, soprattutto, deve indicare cosa fare per correggere le inefficienze. Nel caso in cui le criticità dipendano dal gestore, l'ente deve attuare un piano di intervento; non un auspicio, non un generico invito, ma un cronoprogramma preciso con misure concrete, e, se il gestore non rispetta gli impegni, il contratto si può sciogliere. È un messaggio inequivocabile: la tutela dei cittadini viene prima delle rendite e delle inerzie. È una rivoluzione culturale e, per garantire tutto questo, rafforziamo il ruolo dell'Anac, che potrà applicare sanzioni pesanti agli enti che omettano la relazione, non pubblichino o non adottino gli atti correttivi necessari. Non è un approccio punitivo, ci mancherebbe: è un approccio di tutela, perché i cittadini hanno diritto a servizi efficienti e a una pubblica amministrazione che risponda delle proprie scelte. Il secondo grande capitolo riguarda la mobilità elettrica e le infrastrutture di ricarica. Siamo in una fase cruciale della transizione energetica, una fase in cui il rischio di concentrazioni monopolistiche è concreto, perché chi per primo conquista uno spazio tende a mantenerlo, se non addirittura ad ampliarlo. Il Governo, invece, interviene per garantire pluralità, concorrenza e libertà di scelta. Le procedure autorizzative dei comuni devono essere progettate per consentire l'ingresso di più operatori e, in caso di richieste comparabili, si privilegia chi detiene meno del 40 per cento del mercato. È una scelta che tutela l'apertura del mercato e favorisce investimenti diffusi. La transizione energetica non deve diventare un privilegio per pochi; deve essere un'opportunità per tutti, un volano di innovazione, di competitività, e non un terreno di rendita. Un altro intervento cruciale riguarda il trasporto pubblico regionale. Per anni questo settore è stato caratterizzato da continue proroghe, rinvii, gare che non si tenevano mai. Il risultato era un servizio spesso inefficiente, poco attivo, incapace di rispondere alle esigenze dei cittadini. Con questo provvedimento mettiamo fine a queste questioni. Le regioni devono pubblicare calendari completi delle gare fino al 2033, consultabili da tutti sul sito del Ministero delle Infrastrutture e dei trasporti. Questo significa trasparenza, questo significa responsabilità, questo significa certezza delle regole, e significa anche dare agli operatori la possibilità di programmare investimenti e offerte, innalzando la qualità complessiva del servizio. A ciò si aggiunge il ruolo dell'Autorità di regolazione dei trasporti, che entro il 2026 adotterà linee guida fondamentali per uniformare e rendere più trasparenti gli affidamenti. Un settore che muove milioni di persone ogni giorno non può essere lasciato a improvvisazioni o a proroghe indefinite. Sono altrettanto significativi gli interventi relativi agli aeroporti, ai cosmetici, ai biocidi, ai presìdi medico-chirurgici, agli accreditamenti sanitari: sembra un insieme eterogeneo, ma in realtà è un insieme assolutamente coerente. Tutti questi interventi puntano a migliorare la qualità dei servizi, a rafforzare la tutela dei consumatori, a chiarire norme che negli anni avevano generato incertezze e vuoti regolamentari. Rendiamo così più semplice la vita agli aeroporti sotto i 5 milioni di passeggeri; aggiorniamo la disciplina sanzionatoria sui cosmetici, sui biocidi, distinguendo meglio tra violazioni amministrative e violazioni che possono generare rischi reali per la salute; rivediamo la definizione dei presidi medico-chirurgici per evitare abusi o confusione e rafforziamo la disciplina sugli accreditamenti sanitari, introducendo maggiore chiarezza tra il rinnovo degli accordi e i nuovi ingressi nel sistema. Ma uno dei capitoli più importanti per la strategia industriale dell'Italia è quello dedicato al trasferimento tecnologico: la trasformazione della Fondazione Enea Tech e Biomedical nella nuova Fondazione Tech e Biomedical. Questo non è semplicemente un cambio di denominazione, è un cambio di visione, di missione e di capacità operativa. Con risorse fino a 250 milioni di euro, con una Italia significa talento, Italia significa ricerca, università, eccellenza; significa imprese, significa innovazione, ma troppo spesso il passaggio tra ricerca e impresa si è perso in mille rivoli burocratici. Oggi questo percorso viene strutturato e sostenuto con strumenti moderni e con una valutazione basata sui risultati. È un intervento che riguarda e guarda lontano, che guarda alle tecnologie emergenti, ai settori biomedicali, alle piattaforme di ricerca industriale, che possono fare la differenza per le imprese e per la competitività. Infine, interviene la norma sulla società tra le professioni, tra i professionisti. Anche qui, per anni abbiamo assistito a interpretazioni diverse, zone grigie, modelli societari costruiti più per eludere che per organizzare la professione. Con questo provvedimento si riporta chiarezza e rigore: si stabilisce che la compagine societaria deve realmente rispettare la natura professionale, impedendo distorsioni e partecipazioni opache. Colleghi, questo provvedimento non è un insieme di norme tecniche, ma una visione di Paese. È la visione di un'Italia più aperta e più competitiva. È la visione di un'Italia che non ha paura di cambiare ed è, soprattutto, la dimostrazione che questo Governo lavora con metodo, con concretezza e con responsabilità. Per tutte queste ragioni, a nome del gruppo di Fratelli d'Italia, esprimo con convinzione piena il voto favorevole al provvedimento e la soddisfazione per una riforma che fa bene al Paese, che rafforza la concorrenza e restituisce fiducia ai cittadini e agli operatori economici

## Intervento di "DE BERTOLDI Andrea" - "LEGA"

(LEGA). Grazie, Presidente. Mi scuserete se sono arrivato un po' trafelato, per un po' di problemi di traffico, ma cercheremo di svolgere qualche riflessione su un tema particolarmente importante, qual è il tema della concorrenza. Per chi fa parte di un'area politica che si ispira a valori cattolici e liberali, parlare di concorrenza ha anche un significato filosofico. Quindi io, dando per scontato, avendo ascoltato la bravura con la quale il mio collega è entrato tecnicamente nei punti cardine di questo disegno di legge, voglio ora fare alcune riflessioni di carattere prevalentemente politico, che, poi, comunque, porteranno anche a degli aspetti tecnici. Allora dico che, se il concetto di concorrenza normalmente viene visto nel libero mercato come una dimostrazione di liberismo, come un'apertura totale dei mercati, la lettura del pensiero filosofico sul tema della concorrenza trascende dalla mera competizione economica e abbraccia aspetti etici, aspetti sociali. Quindi, noi dobbiamo essere in grado - e lo saremo e lo siamo, come dimostrano i provvedimenti che andiamo ad esaminare - di poter coniugare le esigenze del mercato con le esigenze dei più deboli, con le esigenze delle imprese più piccole, con le esigenze di quella categoria di attori del sistema economico che sono i liberi professionisti. È, quindi, su questi passaggi che io intendo svolgere la mia analisi in questa discussione. Parto subito dalla parte finale di questo disegno di legge, dal comma 24, l'ex articolo 9 nella prima stesura alla Camera. Il comma 24 inserisce i liberi professionisti nel disegno di legge Concorrenza. Mi permetto di dire che questa è un po' una novità: il Governo di centrodestra inserisce finalmente anche le libere professioni nell'ambito di un disegno di legge che riguarderebbe, apparentemente, solo le imprese. Questo è positivo. Concordo, quindi, pienamente con Confprofessioni, la massima istituzione sindacale trasversale dei liberi professionisti, quando, appunto, rivendica questo passaggio. Un passaggio importante che, quindi, io - e mi rivolgo anche al Governo - sono certo voglia costituire un primo passo per l'inclusione delle libere professioni anche negli incentivi che il nostro Governo sta creando per favorire la crescita del sistema. Quindi, è un passo importante, un passo che viene anche qualificato, direi, dalle previsioni di questo disegno di legge, sempre sulle libere professioni, sempre al comma 24, laddove si parla del fatto che si contemplano i diritti e le esigenze dei professionisti con la ricerca del capitale che è necessario per competere sui principali mercati. Mi riferisco, quindi, alle società tra professionisti. Quindi, bene hanno fatto il legislatore e il Governo a prevedere, in questo comma 24, che i due terzi dei voti deliberativi nell'assemblea spettino necessariamente ai professionisti. Quindi, una società tra professionisti deve necessariamente prevedere che i due terzi dei voti assembleari - mi permetto di chiamarli - debbano spettare, appunto, a loro. Ciò, però, non toglie - e viene chiarito in questa nuova formulazione del disegno di legge - che nel capitale, quindi nella fonte degli investimenti necessari, possa anche esserci una diversa partecipazione tra i professionisti e gli imprenditori che vogliono investire. Quindi, è un passaggio importante per le libere professioni, nell'ottica di quelle aggregazioni che meglio permetteranno sempre più di competere alle nostre libere professioni che, lo voglio anche ricordare con orgoglio, da professionista, sono un po' un Ciò detto, la concorrenza, però - ed è qui il passaggio che richiama l'aspetto, l'annunciazione filosofica di prima -, deve essere anche nella ricerca della qualità, perché, altrimenti, noi potremo competere in modo scorretto sui salari, sui bambini al lavoro, sulla poca qualità dei prodotti o delle prestazioni, ma non è quella la concorrenza per chi ha i valori che ho detto prima, i valori liberali e i valori cattolici. Quindi, per noi la concorrenza è qualità ed è anche la motivazione per la quale, in questa parte conclusiva del mio intervento, io vorrei leggere questo disegno di legge sulla concorrenza anche in combinato disposto con quanto prevede un altro disegno di legge che proprio in questi giorni stiamo esaminando nelle Commissioni competenti, che è quello sulle PMI. Perché lo voglio leggere assieme? Perché è sintomo, anche questo, di un modo di pensare di questa maggioranza che, nel momento in cui pensa di garantire concorrenza, quindi minori costi per gli utenti, semplificazioni, garanzie per tutti i cittadini, contemporaneamente, vuole anche difendere i più deboli, quelli ai quali mi riferivo prima. Vuole difendere le PMI - ecco il disegno di legge sulle PMI - e vuole difendere i professionisti, come ho detto prima, garantendo loro, anche nelle forme societarie, il controllo delle deliberazioni. E, allora, cosa prevede anche il disegno di legge sulle piccole e medie imprese, cioè sul fulcro, sul cardine del nostro sistema economico, che sappiamo essere retto, addirittura nelle micro-imprese, per oltre il 90 per cento? Quindi, questi sono i numeri. Ecco, questo disegno di legge vuole permettere la vera e giusta concorrenza anche alle PMI, ed è per questo che questi due provvedimenti stanno viaggiando paralleli tra loro. Allora - guardo il mio tempo che, non vorrei, mi pare stia per esaurirsi - penso, ad esempio, all'articolo 4 del DDL sulle piccole e medie imprese, che, proprio per garantire la concorrenza, come dicevo prima, alle imprese più deboli e più piccole, ma vera virtù del nostro Paese, introduce gli enti mutualistici consortili, cioè delle società, di fatto, o meglio dei consorzi che avranno la forma di società consortili, i quali devono, dovrebbero, dovranno mettere in grado le nostre PMI di affrontare il mercato in modo paritario alle grandi imprese, quindi fornire loro quegli strumenti in termini di sicurezza sul lavoro, di ricerca e innovazione e di internazionalizzazione che oggi vedono svantaggiate le PMI, e quindi vedono svantaggiato il Paese Italia. Allora, questo articolo 4, grazie anche al rapporto tra il Governo e Valore Impresa, una importante società di imprese e professionisti, è arrivato a mettere per iscritto questi passaggi istituzionali. Allora abbiamo una visione davanti. Siamo convinti che nella concorrenza c'è la crescita del Paese, ma nella concorrenza ci deve essere anche l'equità per difendere professionisti e PMI, che sono i veri pilastri del sistema economico nazionale

## Intervento di "FERRARA Antonio" - "M5S"

(M5S). Signor Presidente, colleghi, colleghe, oggi non votiamo una legge qualunque, oggi votiamo una legge che decide chi conta davvero nei servizi essenziali, chi entra nel mercato e chi resta ai margini e, soprattutto, chi paga il conto. Questa legge si chiama con grande ambizione: “Legge annuale per il mercato e la concorrenza per il 2025”, ma nella sostanza è molto meno nobile: è una legge degli interessi, un grande normativo imbandito con soldi pubblici dove i grandi operatori arrivano per primi, i soggetti strutturati fanno il , le rendite storiche si accomodano al centro. E agli ultimi? Agli ultimi restano le briciole e il conto da pagare. La domanda, allora, è semplice, persino banale, ma centrale: concorrenza sì, ma per chi? Nei commi 1 e 2 intervenite sui servizi pubblici locali. Sulla carta volete più efficienza, più controlli, più trasparenza. Nella pratica che fate? Obbligate i comuni a redigere atti d'indirizzo, imporre piani correttivi ai gestori, trasmettere tutto ad Anac e AGCM; sottoporsi a monitoraggi continui e, se non si adeguano nel tempo, beccarsi sanzioni da 5.000 a 500.000 euro. Tutto questo senza un euro in più, un tecnico in più, un supporto reale in più. È come dire al comune: se devi arrivare primo nei 100 metri, però ti abbiamo tolto le scarpe e poi ti multiamo se arrivi ultimo. Nel Il comma 3 introduce il famoso limite del 40 per cento di colonnine che sono installabili da un singolo operatore in un territorio comunale. Sulla carta: tutela della concorrenza, prevenzione dei monopoli, pluralità degli operatori. Nella realtà, lo sappiamo tutti come funziona il mercato dell'energia: una società controllata, una partecipata, un consorzio, due scatole societarie. E il risultato? È che lo stesso gruppo controlla il 70, 80, 90 per cento del territorio, rimanendo sotto la soglia formale del 40 per cento per singolo soggetto giuridico e, quindi, formalmente concorrenza; sostanzialmente, invece, è un monopolio travestito. Signor Presidente, siamo qui davanti a un gioco delle tre carte applicato all'energia. La pallina è sempre sotto la parola “concorrenza”, ma quel cittadino che guarda il prezzo del chilowattora scopre che la mano che incassa è sempre la stessa. Nei commi 4, 5, 6 e 7 estendete il trasporto pubblico regionale con la stessa logica: gare programmate, calendari fino al 2033, linee guida ART, procedure standardizzate; tutto molto ordinato, tutto molto europeo. Ma manca qualcosa, anzi, manca qualcuno: non c'è una tutela forte per i lavoratori nei cambi di gestione; non c'è una garanzia chiara per le tratte socialmente essenziali; non c'è un vincolo reale alla continuità del servizio nelle aree interne. E allora, la domanda è: quando la gara va deserta o fallisce, chi ci rimette? Il grande gruppo? No, ci rimettono il pendolare, lo studente, il lavoratore; questo è il punto politico. Spingere la concorrenza senza blindare prima il diritto non crea l'efficienza, crea instabilità sociale. Qui blindate il procedimento ma non blindate la vita delle persone: il mercato corre, le persone restano indietro. Al comma 8, alzate da 1 a 5 milioni di passeggeri la soglia per alcuni obblighi sugli aeroporti. Semplificazioni dite, ma semplificazione per chi? Per i gestori che hanno già i numeri importanti? Non certo per i territori che subiscono rumore, traffico, impatto ambientale. Anche qui la bussola è chiara: quando si tratta di scegliere tra interessi territoriali e interessi gestionali scegliete sempre i secondi e non si capisce perché, o forse sì. Nei commi 9, 10 e 11 vi occupate di cosmetici, biocidi, presidi medico-chirurgici. Aumentate le sanzioni, irrigidite i regimi, ma non rafforzate seriamente i controlli sul territorio, le strutture delle ASL, la prevenzione reale. È un po' il vostro marchio di fabbrica: più multe, meno Stato; più sanzioni, meno capacità di intervento. E quindi arriviamo al comma 12, uno dei passaggi più delicati e più pesanti politicamente. Qui intervenite sugli accreditamenti sanitari: procedure di rinnovo, criteri di selezione, accordi contrattuali con il privato accreditato; a parole più concorrenza, più trasparenza, più efficacia ma, nei fatti, rendete più agevole l'ingresso e il consolidamento dei soggetti privati. Non rafforzate davvero una sanità pubblica, non affrontate strutturalmente il tema delle liste d'attesa, non costruite un piano serio di persone ed investimenti. Il messaggio per il cittadino è chiarissimo: se non puoi pagare, non entri; se puoi pagare entri subito. Questa non è integrazione pubblico-privato, questa è una spinta selettiva fuori dal pubblico. Altro che legge “taglia code”. Qui abbiamo una legge “taglia pubblico”, scritta con grande eleganza lessicale, però nei risultati non porta niente ai cittadini. Nei commi 13 e 23 costruite il grande capitolo sull'ecosistema italiano del trasferimento tecnologico: atto di indirizzo strategico MIMIT-MUR, rete nazionale dei soggetti del trasferimento, ruolo centrale della fondazione Tech e Biomedical, coordinamento con gli Parole bellissime, diagrammi perfetti nel Il comma 24 chiude il cerchio sulle professioni: semplificazione delle società tra professionisti, più flessibilità nelle forme organizzative, più libertà per gli studi strutturati. Peccato che non ci sia una norma sostanziale a favore del giovane e dei professionisti, un sostegno per chi apre la partita IVA oggi, una protezione per i più fragili. Si semplifica solo per chi è già forte e si lascia il resto del mercato solo, senza alcun supporto. Si semplifica per chi è dentro, per gli altri si semplifica solo l'uscita di scena. A questo punto, è doveroso smontare la vostra narrazione, punto per punto. Primo Il secondo E allora torniamo alla domanda iniziale, quella che nessuno qui dentro dovrebbe permettersi di ignorare: questa concorrenza, concretamente, per chi funziona? Funziona per i grandi gruppi dell'energia? I grandi Non funziona comunque per i comuni sotto organico, i lavoratori che rischiano il posto a ogni gara, i giovani che bussano a un mercato chiuso, i cittadini che vedono crescere costi e tempi. Questa non è concorrenza democratica, è concorrenza gerarchica: parte in vantaggio chi è già davanti, parte in svantaggio chi è già indietro. Signor Presidente, colleghi e colleghe, la concorrenza non è una religione, non è un dogma, non è una formula magica: è uno strumento e, come tutti gli strumenti, può essere usato per costruire oppure per scavare. Con questa legge si sta scavando, si scava sotto la sanità pubblica, i servizi locali, i comuni, il lavoro, la fiducia dei cittadini nello Stato. E quando si scava sotto le fondamenta, non si prepara il futuro, si prepara un cedimento. Per tutte queste ragioni, con chiarezza e coerenza e con rispetto verso i cittadini che ci seguono, il MoVimento 5 Stelle non supporta la legge, perché non è una legge per il Paese, è una legge per pochi; perché non è una legge per i cittadini, è una legge per gli equilibri di potere; perché è una legge che difende le rendite del presente, e di questo

## Intervento di "GIOVINE Silvio" - "FDI" - ("Relatore per la commissione")

Grazie, Presidente. Si avvia oggi l'esame in Aula del disegno di legge recante la legge annuale per il mercato e la concorrenza per il 2025. Ricordo che il provvedimento è stato presentato al Parlamento il 10 luglio 2025 da parte del Ministro delle Imprese e del , di concerto con il Ministro per gli Affari regionali e le autonomie, con il Ministro per gli Affari europei, il PNRR e le politiche di coesione, con il Ministro delle Infrastrutture e dei trasporti, con il Ministro della Salute, con il Ministro della Giustizia e con il Ministro dell'Università e della ricerca. Il testo è stato trasmesso, in prima lettura, al Senato il quale, dopo una fase referente svolta in IX Commissione, lo ha approvato nella seduta del 29 ottobre. È stato poi trasmesso alla Camera dei deputati e assegnato, in sede referente, alla X Commissione. Quest'ultima ha iniziato l'esame del provvedimento il 4 novembre. Dopo aver svolto un ciclo di audizioni, lo ha concluso senza approvare emendamenti, conferendo il mandato al relatore a riferire favorevolmente in Assemblea. Prima di passare all'illustrazione del contenuto del provvedimento, sia consentito di ricordare che il fine dell'adozione annuale della legge per il mercato e la concorrenza è quello di rimuovere gli ostacoli regolatori di carattere normativo o amministrativo all'apertura dei mercati, di promuovere lo sviluppo della concorrenza, di garantire la tutela dei consumatori. Ai sensi della legge, il provvedimento deve essere presentato ogni anno, entro 60 giorni dalla data di trasmissione della relazione annuale dell'Autorità garante della concorrenza e del mercato, su proposta del Ministro delle Imprese e del Nonostante negli anni non si sia riusciti ad assicurare la cadenza annuale della legge sulla concorrenza, oggi, grazie all'Esecutivo, questa periodicità è stata finalmente trovata e quella su cui oggi si avvia l'esame è la quarta legge sulla concorrenza consecutiva, dopo quelle del 2021, 2022 e 2023. Passando all'illustrazione delle parti del disegno di legge in esame, rilevo che il testo originario del provvedimento si componeva di nove articoli, suddivisi in tre capi. A seguito della posizione della questione di fiducia sull'approvazione dell'emendamento interamente sostitutivo degli articoli del disegno di legge, votata dall'Aula del Senato, le medesime previsioni sono state inseriti in un unico articolo, composto di 24 commi. In particolare, un primo gruppo di previsioni riguarda la materia dei servizi pubblici locali e delle partecipazioni pubbliche. Il comma 2 reca una disciplina sanzionatoria per la violazione di talune disposizioni in materia di servizi pubblici locali di rilevanza economica. Si prevede, infatti, che l'Autorità nazionale anticorruzione applichi la sanzione amministrativa del pagamento di una somma da un minimo di 5.000 euro a un massimo di 500.000 euro all'ente locale che non abbia adottato la relazione sulla situazione gestionale dei servizi pubblici locali di rilevanza economica o che non abbia pubblicato la medesima relazione nel sito internet istituzionale. La medesima sanzione è applicata all'ente locale che non abbia adottato l'atto di indirizzo disposto dal comma 1, in caso di andamento gestionale insoddisfacente di un servizio affidato, per cause dipendenti dall'attività del gestore del servizio. E, in caso di incompletezza della relazione sulla situazione gestionale dei servizi pubblici locali, tale da non consentirne una compiuta valutazione, si prevede che l'ANAC richieda le necessarie integrazioni, ponendo un termine perentorio, non superiore a 30 giorni, decorso il quale si applica la sanzione in cui sopra. Su altro argomento, il comma 3 intende favorire la concorrenza nella realizzazione, a livello comunale, delle infrastrutture di ricarica per i veicoli elettrici, introducendo l'obbligo dei comuni di strutturare le relative procedure competitive in modo da garantire una pluralità di soggetti attivi nella gestione delle infrastrutture di ricarica e, nel caso di richieste comparabili, di affidare prioritariamente la gestione di tali infrastrutture a soggetti che detengano meno del 40 per cento del totale delle infrastrutture già installate. Un altro gruppo di previsioni riguarda la materia dei servizi di trasporto pubblico regionale e del trasporto aereo. In particolare, i commi da 4 a 7 introducono obblighi istruttori, motivazionali e ricognitori per gli affidamenti dei servizi di trasporto pubblico regionale, sia ferroviario che su gomma. Per quanto riguarda i servizi ferroviari, si dispone la pubblicazione di calendari recanti le tempistiche di avvio delle procedure di affidamento. Si prevede, inoltre, l'adozione, da parte dell'Autorità di regolazione dei trasporti (ART), entro il 31 dicembre 2026, di specifiche linee guida finalizzate al miglioramento della qualità degli affidamenti dei servizi di trasporto pubblico regionale. Il comma 8 estende, invece, agli aeroporti aventi una soglia di traffico inferiore ai 5 milioni di passeggeri annui, i modelli semplificati di aggiornamento dei diritti aeroportuali determinati dall'Autorità di regolazione dei trasporti. Venendo invece a un gruppo di previsioni più eterogeneo, rilevo che il comma 9 modifica la disciplina sanzionatoria riguardante le condotte poste in violazione degli obblighi normativi in materia di prodotti cosmetici. Tra l'altro, si introduce una nuova fattispecie incriminatrice, volta a punire l'impiego professionale di un cosmetico con modalità difformi dalle indicazioni presenti nella relativa etichettatura, in modo che ne derivi un pericolo alla salute. Tale condotta è sanzionata con la reclusione da uno a cinque anni e con la multa non inferiore a 1.000 euro. Il comma 10 dell'articolo 1 modifica la disciplina sanzionatoria relativa alla messa a disposizione sul mercato e all'uso dei biocidi. In particolare, si introduce una sanzione penale per il caso in cui l'impiego, in violazione delle relative condizioni di utilizzo indicate nell'autorizzazione, di un prodotto biocida autorizzato o l'impiego di un prodotto biocida non autorizzato sia effettuato da un utilizzatore non professionale né industriale e ne derivi il pericolo di contaminazione di persone, di specie animali non bersaglio o dell'ambiente. Si dispone inoltre, per la fattispecie di illecito per le quali attualmente si prevede la sanzione penale della sola ammenda, la sostituzione della stessa con una sanzione amministrativa pecuniaria. Si introduce poi una sanzione penale per il caso in cui l'impiego, in violazione delle relative condizioni di utilizzo indicate nell'autorizzazione, o l'impiego di un presidio medico-chirurgico non autorizzato, sia effettuato da un utilizzatore non professionale né industriale e ne derivi il pericolo di contaminazione di persone, di specie animali non bersaglio o dell'ambiente. Il comma 11 interviene sulla definizione normativa di presidi medico-chirurgici. Il comma 12 integra un intervento normativo già adottato, in base al quale: è sospesa l'efficacia di alcune disposizioni relative agli accreditamenti delle strutture sanitarie o sociosanitarie, pubbliche o private, rilasciati da parte delle regioni o province autonome, e gli accordi contrattuali delle suddette strutture accreditate con i medesimi enti territoriali, o con gli enti e aziende del Servizio sanitario nazionale, sino alla conclusione di un'intesa, in sede di Conferenza permanente per i rapporti tra lo Stato, le regioni e le province autonome, successiva agli esiti delle attività del Tavolo di lavoro per lo sviluppo e l'applicazione del sistema di accreditamento nazionale. Tale sospensione, in caso di mancato raggiungimento (in data anteriore) dell'intesa, cessa il 31 dicembre 2026; entro il medesimo termine, le regioni e le province autonome devono adeguare il proprio ordinamento alle disposizioni oggetto di sospensione. La sospensione, in ogni caso, non osta al rilascio di nuovi accreditamenti ad altre strutture. I commi da 13 a 23 contengono misure per l'accelerazione, il trasferimento tecnologico, l'innovazione e la modernizzazione nelle filiere produttive nazionali. Il comma 14 prevede l'adozione di un atto di indirizzo strategico da parte del MIMIT e del MUR, sentita la Conferenza delle regioni e le province autonome. I commi 15 e 16 prevedono che siano trasferite alla fondazione Tech e Biomedical le risorse destinate agli interventi del Fondo per il trasferimento tecnologico, nel limite di 250 milioni di euro, per un più efficace reindirizzamento delle risorse pubbliche adibite all'innovazione tecnologica. I commi 17 e 18 prevedono che le fondazioni competenti in materia, i centri ad alta specializzazione e l'ente nazionale di ricerca e sperimentazione possano promuovere il trasferimento tecnologico tramite progetti da sottoporre alla fondazione Tech e Biomedical, che li valuta e li finanzia, previo assenso del MIMIT. Il comma 19 stabilisce i criteri e le modalità con cui la fondazione verifica periodicamente lo stato di avanzamento dei progetti finanziati, prevedendo, altresì, la redazione di un Il comma 20 ridenomina la fondazione ENEA Tech e Biomedical in fondazione Tech e Biomedical e ne disciplina la nuova

## Intervento di "PELUFFO Vinicio Giuseppe Guido" - "PD-IDP"

(PD-IDP). Grazie, Presidente. Rappresentante del Governo, colleghi deputati, oggi discutiamo una legge che per sua natura e per sua storia dovrebbe essere una delle leve fondamentali per modernizzare l'economia italiana, per migliorare la qualità dei servizi, per difendere i consumatori, per dare più forza al nostro sistema produttivo. La legge annuale per la concorrenza non è un provvedimento qualsiasi. È prevista dall'articolo 47 della legge n. 99 del 2009, è richiesta dalla Commissione europea, è una del Piano nazionale di ripresa e resilienza e dovrebbe essere ogni anno l'occasione per rimuovere ostacoli, aprire i mercati, ridurre rendite e aumentare i diritti. Dovrebbe, ma ancora una volta non è così, da quando c'è questo Governo. Il testo che discutiamo oggi è, peraltro, Presidente, identico a quello approvato dal Consiglio dei ministri lo scorso luglio. In Senato non si è potuto modificare: nessuna istruttoria, nessun voto sugli emendamenti e la posizione dell'ennesima fiducia, e anche qui, alla Camera, la maggioranza ha respinto ogni proposta migliorativa. Il risultato è una legge annuale sulla concorrenza che dovrebbe aprire i mercati, ma che, invece, arriva in Aula imbullonata, immodificabile. È paradossale: una legge, nata per promuovere la concorrenza, è stata costruita in un percorso legislativo senza concorrenza, senza confronto, senza apertura. I nodi veri del Paese restano fuori da questo provvedimento. Chiunque osservi la struttura dell'economia italiana sa che le sfide principali sono tre: energia, digitale e telecomunicazioni, infrastrutture e mobilità. Ebbene, su questi tre ambiti la legge è praticamente muta, non per disattenzione, ma per una scelta politica precisa. Il Governo, evidentemente, non vuole disturbare gli assetti esistenti, non vuole toccare le rendite, non vuole affrontare gli squilibri. Per quanto riguarda l'energia, il mercato continua ad essere troppo concentrato e i consumatori troppo esposti. I numeri dell'Autorità di settore, l'ARERA, sono inequivocabili: le prime tre società del mercato libero dell'elettricità detengono il 39,3 per cento delle vendite, le prime cinque superano il 51 per cento. La concorrenza, semplicemente, in questo ambito non funziona. I consumatori lo vivono sulla loro pelle: difficoltà nel cambiare fornitore, offerte non trasparenti, bollette poco comprensibili. Sempre ARERA ci dice che, nel 2024, 34.564 utenti hanno attivato il servizio di conciliazione e sono stati riconosciuti 21 milioni di euro in compensazioni. È il segno di un mercato dove chi dovrebbe essere protetto spesso non lo è. Il contesto macroeconomico non aiuta. L'Istat registra un'inflazione attorno al 2 per cento, ma trainata, ancora una volta, da elettricità, gas, acqua e servizi regolati. La domanda allora è semplice: cosa fa il Governo? Quali misure introduce per correggere le distorsioni? La risposta purtroppo è nulla: nessun rafforzamento dei poteri regolatori, nessun meccanismo di trasparenza obbligatoria, nessun intervento su un mercato troppo concentrato. Il messaggio è chiaro: il Governo accetta lo La ricognizione obbligatoria, prevista dal decreto legislativo n. 201 del 2022, poteva essere l'occasione per rafforzare la programmazione locale, per aiutare i comuni a valutare meglio, per aumentare la trasparenza. Si è invece scelta una strada punitiva, senza rafforzare la capacità amministrativa, senza investire nell'assistenza tecnica, senza valorizzare il ruolo degli enti locali. Le nostre proposte emendative su indicatori di qualità, su maggiore trasparenza, su un monitoraggio più efficace, sulle valutazioni pluriennali delle perdite sono state tutte respinte, peraltro senza spiegazioni. È difficile allora parlare di concorrenza quando si mette in difficoltà chi il servizio lo deve garantire ogni giorno, nei territori e tra mille problemi. Il comma, poi, Presidente, sulle colonnine di ricarica introduce un criterio potenzialmente utile: evitare che un operatore superi il 40 per cento delle infrastrutture installate in un comune. È un passo nella direzione giusta, ma non basta. Il problema italiano non è solo la concentrazione, è la disomogeneità territoriale, la mancanza di una mappatura nazionale, l'assenza di un sistema informativo unico, la difficoltà dei comuni nel programmare. Anche qui, le nostre proposte per rafforzare il monitoraggio, per fornire strumenti ai comuni sono state respinte, eppure la transizione tecnologica e digitale, oltreché quella ecologica, passa da qui: una rete capillare, trasparente, competitiva. Oggi siamo ancora lontani da questi obiettivi. Il trasporto regionale è una delle vere frontiere della concorrenza, per anni l'Italia è rimasta in una zona grigia: affidamenti diretti lunghissimi, gare rinviate, qualità dei servizi insufficiente. Il regolamento (CE) n. 1370/2007, dopo la riforma del 2016, impone procedure competitive, eppure molte regioni hanno affidamenti che scadranno non prima del 2032. Il Governo interviene? Introduce regole chiare? Promuove gare trasparenti e qualità dei servizi? No, si limita a introdurre obblighi istruttori, che già molti enti faticano a seguire, senza affrontare la sostanza. Poi, sul trasporto aereo, in particolare sulle rotte insulari, dove cittadini e imprese subiscono tariffe insostenibili, nessuna misura, nessun intervento sugli obblighi di servizio pubblico, nessuna tutela per mobilità e diritto alla continuità territoriale. In questi anni stiamo assistendo a nuove forme di concentrazione economica nelle piattaforme digitali, nei dati, nei servizi Il Governo cosa fa? Si volta, ancora una volta, dall'altra parte. Questo non è un dettaglio, è una scelta politica, è la rinuncia a guardare il futuro. Il tema del trasferimento tecnologico è cruciale. L'Italia produce pochi brevetti, pochi E allora ci aspettavamo un intervento strutturale. La riforma proposta contiene anche alcuni elementi interessanti: una La concorrenza non è un esercizio ideologico, è una politica pubblica che serve ad abbassare i prezzi, ad aumentare la qualità dei servizi, a proteggere i consumatori, a favorire l'innovazione, a sostenere la crescita. Ce lo dicono anche qui gli studi dell'OCSE, ce lo dice l'Autorità garante della concorrenza e del mercato italiana: le liberalizzazioni fatte in Italia hanno aumentato la produttività tra il 3 e l'8 per cento; il PIL sarebbe potuto crescere fino all'8 per cento in più grazie alle riforme strutturali del passato. Sono numeri enormi che spiegano bene perché le cosiddette lenzuolate allora di Bersani hanno cambiato questo Paese. Ecco perché questa legge delude: perché non guarda ai cittadini, non guarda alle imprese, non guarda all'innovazione, non guarda al futuro. Serviva altro, perché la concorrenza rende i mercati più accessibili, riduce le disuguaglianze, dà ai cittadini più diritti e più scelte. Con i nostri emendamenti abbiamo espresso una visione diversa da quella che avete proposto, perché noi siamo convinti che la concorrenza sia una leva di sviluppo, perché favorisce l'innovazione, stimola nuovi investimenti, apre opportunità soprattutto ai giovani e alle imprese più dinamiche. Crediamo che la concorrenza sia una leva di modernizzazione perché un Paese fermo è un Paese che si impoverisce e l'Italia oggi ha bisogno di crescere, innovare, cambiare. Per tutte queste ragioni, il Partito Democratico esprime un giudizio nettamente negativo su questo provvedimento e continueremo fino all'ultimo a provare a cambiarlo, nel corso della discussione sugli emendamenti, perché questa non è la legge che l'Italia merita, non è la legge che le famiglie aspettano, non è la legge che le imprese chiedono, non è la legge che servirebbe per attuare il PNRR e per competere in Europa. Continueremo a proporre riforme vere, continueremo a difendere i consumatori, continueremo a batterci per mercati più aperti, più trasparenti e più giusti, perché la concorrenza non è un fastidio, è una responsabilità ed è uno strumento di crescita e di equità per l'Italia

# Repliche - A.C. 2682

## Intervento di "BERGAMOTTO Fausta"

. No, grazie, Presidente.

# Esame dell'articolo unico - A.C. 2682

## Intervento di "APPENDINO Chiara" - "M5S"

(M5S). Grazie, Presidente. Vorrei rafforzare l'intervento del collega, anche perché la nostra capogruppo, l'onorevole Pavanelli, in Commissione, ha più volte sollecitato chiedendo risposte che non sono arrivate. Ma la cosa incredibile è che arriva dalla maggioranza che si riempie la bocca di concorrenza, che si riempie la bocca di dare spazi al privato. Noi chiediamo semplicemente di specificare, anche a tutela dello stesso indirizzo che vuole dare la maggioranza a questo provvedimento. Quindi, non ci sembra nulla di che, ci sembra un fatto tecnico. Magari è già incluso, ditelo chiaramente, approvate l'emendamento e abbiamo risolto i problemi di tutti

(M5S). Sì, grazie, Presidente. Questo emendamento, sulla scia di quanto è stato detto dal collega per le piccole e medie imprese, anche qui affronta il tema del trasferimento tecnologico, che, dal nostro punto di vista, è affrontato in modo totalmente esclusivo e non inclusivo. Nell'emendamento specifico, che leggo, perché francamente non riesco a capire come si possa essere contrari, noi andiamo a sostituire il fatto che sia previsto in qualche modo per le sole fondazioni il protagonismo, la partecipazione a tutto quello che concerne il trasferimento tecnologico, e lo allarghiamo - lo leggo, perché non capisco veramente dove possa essere il problema - a “tutti gli enti pubblici e privati, università, enti di ricerca, consorzi, imprese innovative, incubatori certificati o accreditati, poli tecnologici e altri soggetti operanti nel campo della ricerca e negli ecosistemi regionali della conoscenza, dello sviluppo e dell'innovazione, acceleratori, centri per il trasferimento tecnologico”. Questo significa coinvolgere, ad esempio, le regioni, che sono un soggetto fondamentale dal punto di vista dell'approccio delle politiche di innovazione e trasferimento tecnologico. Francamente, non vedo nessuna questione né politica, né ideologica, ma semplicemente il buon senso richiederebbe di avere un approccio più inclusivo possibile. Abbiamo un parere contrario, ma spero che, anche per il rispetto del ruolo che svolgono questi attori su questo tema specifico, e non solo nel nostro Paese, si possa rivedere e quantomeno dare un messaggio inclusivo a chi ogni giorno, sul territorio e non solo, e spesso in cooperazione e non in competizione tra pubblico e privato, opera nell'ambito su cui stiamo andando a votare

(M5S). Grazie, Presidente, per sostenere il collega nel merito, ma anche nel metodo, perché c'è una questione evidente di dignità, come è stata posta rispetto a questi enti. C'è anche una questione di metodo: continuo a non capire, avendo fatto, come molti colleghi e colleghe, anche attività politica territoriale, come si possa immaginare di fare innovazione, di parlare di trasferimento tecnologico, senza il coinvolgimento delle realtà e delle comunità locali, che sono gli attori principali, peraltro i più vicini non solo a chi, ripeto, fa ricerca, ma anche ai cittadini che in qualche modo vengono toccati. Questo, peraltro, non è neanche un emendamento come quello di cui vi abbiamo appena chiesto di votare a favore, che era ancora più ampio. Qui si va proprio su un ente specifico: votare contro significa non riconoscere, come è stato giustamente detto, dignità a soggetti che meritano il nostro rispetto, almeno il rispetto. Il voto contrario è una mancanza di rispetto.

## Intervento di "BARBAGALLO Anthony Emanuele" - "PD-IDP"

(PD-IDP). Grazie, signora Presidente. L'emendamento che abbiamo proposto interviene sulla vicenda attualissima, ahimè, del caro voli. In queste settimane coloro che hanno provato ad acquistare o hanno acquistato un biglietto da Roma o da Milano per Catania o per Palermo hanno affrontato un costo che è superiore del 900 per cento rispetto ai biglietti medi negli altri periodi dell'anno e, quindi, generalmente con andata e ritorno da e per queste destinazioni il costo ammonta a circa 800 euro. Nel corso di questa legislatura più volte abbiamo sollevato quello che è un vero e proprio scandalo, una speculazione che non si ferma di fronte a fasce di reddito, a difficoltà economiche, agli studenti fuori sede, ai lavoratori fuori sede. Da parte del Governo sono arrivate promesse su promesse e quella più clamorosa è stata quella della prima versione del decreto Con questo emendamento - e ci ha sorpreso il parere contrario del relatore - introduciamo delle disposizioni specifiche per garantire un effettivo diritto alla mobilità su specifiche tratte e a garanzia anche delle procedure di trasparenza, perché, signora Presidente, questo algoritmo che, nel momento in cui aumenta la domanda, moltiplica il costo dei biglietti è veramente insopportabile. Insomma, la mobilità sta diventando un lusso nel nostro Paese e addirittura assistiamo a studenti o a lavoratori che, pur di risparmiare 100 o 150 euro sul biglietto, vanno a fare scalo, per andare da Milano o da Roma in Sicilia o in Sardegna, a Cracovia o a Siviglia. Io credo che il Parlamento sia chiamato a dare una risposta. Quindi, facciamo un accorato appello ai colleghi della maggioranza per mettere la parola fine su queste insopportabili speculazioni. La situazione è ingestibile e la politica non può cedere. Il Governo Meloni continua a cedere di fronte alle

(PD-IDP). Grazie, signora Presidente. La scena che vediamo in Aula oggi è una scena vista e rivista in questa legislatura. Gli interventi delle opposizioni - alcuni incalzanti e con proposte convincenti - non stimolano alcun dibattito, alcun intervento da parte del Governo né da parte dei colleghi della maggioranza, svilendo sostanzialmente il dibattito parlamentare. È un testo che arriva blindato senza alcun emendamento modificativo dal Senato e che sta prendendo la stessa piega oggi, signora Presidente. Noi continuiamo a provarci con questo emendamento - l'emendamento 1.199 - che interviene nella vita di ogni giorno con alcune considerazioni che non hanno maggiori oneri per la finanza pubblica e che intervengono per ripristinare condizioni di concorrenza in un settore, come quello delle disposizioni concernenti le comunicazioni elettroniche e i servizi digitali, che vede tante situazioni di monopolio di fatto, alcune di oligopolio, dove vale la legge del più forte. Quindi, è un emendamento semplice che tende a garantire principi di concorrenza e ad abbattere i costi e a migliorare la qualità dei servizi. Ci aspettiamo che, da parte dei colleghi della maggioranza, arrivi un sussulto di dignità per alimentare il confronto e soprattutto attuare una direttiva comunitaria che oggi è inattuata.

## Intervento di "BERGAMOTTO Fausta"

. Grazie, Presidente. Parere conforme al relatore.

## Intervento di "CAPPELLETTI Enrico" - "M5S"

(M5S). Grazie, Presidente. In questo disegno di legge abbiamo presentato un numero di emendamenti limitato, sono i cosiddetti segnalati. Ora, rispetto a questi, vorremmo poterli illustrare, non dico con l'attenzione dell'Aula, ma, quantomeno, non con il clamore dell'Aula che…

(M5S). Presidente, io sono consapevole del parere contrario del Governo rispetto a questo emendamento, ciononostante ci tengo ad illustrarlo, in modo tale che sia chiaro rispetto a che cosa si pone la posizione di contrarietà. Faccio una premessa. Parto dall'articolo 30 del decreto legislativo n. 201 del 2022, il quale prevede un rafforzamento dell'attività di vigilanza degli enti locali nella gestione dei servizi pubblici locali di rilevanza economica. Parliamo, sostanzialmente, di una valutazione sull'efficienza e sulla qualità del servizio. Ora, il disegno di legge Concorrenza, di cui stiamo discutendo, in caso di una valutazione negativa rispetto all'efficienza e alla qualità del servizio erogato prevede la possibilità di imporre al gestore del servizio di elaborare un piano di risanamento, prevedendo però un tempo estremamente limitato per produrre questo piano, che è di tre mesi. La proposta che abbiamo fatto nostra, ma che è una proposta presentata da ANCI, è di prorogare tale termine portandolo a sei mesi, in quanto riteniamo che la complessità della redazione di questo piano debba richiedere tempi congrui e adeguati. Si ritiene altresì opportuno specificare i contenuti che il piano debba avere, questo per evitare dubbi interpretativi. Dunque, vorremmo poter circoscrivere la necessità di un intervento sulle perdite degli ultimi tre e non degli ultimi due esercizi come previsto, perché, peraltro, tre esercizi è il termine che è considerato valido anche ai sensi del testo unico delle società a partecipazione pubblica, questo con riferimento alle crisi da ritenere significative

(M5S). Grazie, Presidente. Questo emendamento vorrebbe che fossero inserite, tra le pratiche commerciali ingannevoli, quelle tecniche che vedono il ridimensionamento del peso di prodotti di largo consumo per mascherarne, di fatto, l'aumento di prezzo. Sono pratiche che sono abbastanza diffuse e danneggiano il potere di acquisto delle famiglie, perché evidentemente ingannano sul prezzo dei prodotti e mascherano i rincari degli stessi. Per capirci, parliamo, solo per citare qualche esempio, del pacco di pasta, che non è più messo in vendita a mezzo chilo o a un chilo, ma a 450 grammi o 950 grammi; del caffè, che passa dai 250 grammi ai 125 grammi; della scatola di riso, che passa da un chilo a 800 grammi, pur mantenendo sempre la stessa identica dimensione. È di tutta evidenza che, se questa deriva proseguisse, se noi, come legislatori, considerassimo che questa prassi rientra, a pieno titolo, nella libera scelta commerciale effettuata da parte di un'azienda, ci troveremmo sicuramente a breve a dover acquistare chiaramente prodotti che, storicamente, sono acquistati e venduti ad un peso prefissato e che, invece, non lo avranno più. Avremo, al contrario, la pasta o il latte, per esempio, in vendita a peso diverso. Questo che conseguenza avrebbe? Avrebbe la conseguenza di rendere pressoché impossibile il confronto tra i prezzi, tra prodotti simili, quando non identici. Quindi, la trasparenza del prezzo diventerebbe, di fatto, una chimera. Per cui, noi consideriamo che sia urgente prevedere un decreto ministeriale che fissi le unità di misura consolidate. Per questo proponiamo che si aggiunga alla definizione di pratiche commerciali ingannevoli, di cui, naturalmente, al codice del consumo, anche questa attività, ossia qualsivoglia attività di commercializzazione che ridimensioni il peso consolidato di un prodotto per indurre evidentemente in errore il consumatore medio circa il prezzo effettivo praticato in rapporto al suo peso

(M5S). Grazie, Presidente. Questo emendamento interviene per porre un freno ad una prassi, che è quella del telemarketing e del . È un argomento su cui siamo già intervenuti varie volte senza riuscire ad affrontarlo in maniera significativa. Questa proposta vorrebbe inserire il e il nel novero delle pratiche che dovrebbero essere considerate sempre aggressive e, quindi, sempre vietate, di cui all'articolo 26 del codice del consumo. Io mi rendo conto che in alcuni partiti della maggioranza ci sia un approccio al tema che è opposto, tant'è vero che al Senato sono stati depositati emendamenti per rendere ancora più aggressiva, per quanto possibile, l'attività di Tutto ciò premesso - e concludo -, noi proponiamo di inserire nel codice del consumo le seguenti disposizioni a tutela del consumatore in materia di pratiche commerciali aggressive. Per sunto, è fatto divieto di effettuare per telefono sollecitazioni commerciali volte all'invio di materiale pubblicitario o di vendita diretta o di comunicazione commerciale al consumatore che non abbia di fatto espresso il proprio consenso

## Intervento di "DELL'OLIO Gianmauro" - "M5S"

(M5S). Grazie, Presidente. Rapidissimamente, non si comprende come il Governo possa pensare di fare un disegno di legge sul mercato, sulla concorrenza, anzi dire che bisogna preparare un atto di indirizzo strategico in materia di valorizzazione e conoscenza del trasferimento tecnologico e non includere i parchi scientifici e tecnologici, la cui primaria funzione, quella proprio data dall' è proprio quella del trasferimento tecnologico. Non ho capito l'estensore di questo disegno di legge che cosa abbia in testa quando, al comma 14, vuole fare una cosa del genere e non approvare un emendamento di questo genere

## Intervento di "DI SANZO Christian Diego" - "PD-IDP"

(PD-IDP). Grazie, Presidente. Interveniamo come Partito Democratico su questo emendamento, proprio per chiedere - e onestamente ci sembra una misura di buon senso, la definizione dell'atto di indirizzo strategico in materia di valorizzazione delle conoscenze e di trasferimento tecnologico - che questo atto sia fatto non semplicemente come dialogo tra i Ministeri e le agenzie pubbliche, ma che vada a coinvolgere - cosa che per noi è fondamentale - le associazioni datoriali, comprese quelle delle microimprese e delle piccole imprese, e le organizzazioni sindacali; non ci sembrava di chiedere moltissimo. È più che altro una misura di buon senso, perché le trasformazioni che stiamo attraversando, a partire dalla trasformazione digitale e dal coinvolgimento dell'intelligenza artificiale in tutti i settori del lavoro, diventano questioni fondamentali, che non possono essere semplicemente discusse dai Ministeri, senza il coinvolgimento delle parti sindacali e senza il coinvolgimento del mondo delle piccole e medie imprese. Tutto questo provvedimento, in realtà, ci sembra che, di fatto, vada a trascurare il mondo delle piccole imprese. In un Paese come il nostro la maggior parte dell'economia è guidata e fatta dalle piccole imprese e se non teniamo le piccole imprese nel tema del trasferimento tecnologico, di fatto, non stiamo facendo trasferimento tecnologico in Italia. Quindi, diventa fondamentale coinvolgere, da una parte, le piccole e microimprese nella definizione dell'atto strategico del trasferimento tecnologico, e, dall'altra, le parti sindacali, perché, ovviamente, tutto quello che fa parte del trasferimento tecnologico avrà un impatto determinante sul mondo del lavoro; non coinvolgendo adeguatamente le parti sindacali si rischia non solo di danneggiare i lavoratori, ma anche e soprattutto di fare un atto che diventa, poi, un atto vuoto, perché mancano le connessioni con il mondo del lavoro. E quindi ci sembra che sia una questione su come migliorare le politiche che definiscono il trasferimento tecnologico. E senza il dialogo e il coinvolgimento di tutti gli attori che effettivamente interagiscono sulle questioni dirimenti dal punto di vista tecnologico nel nostro Paese, ci sembra che, alla fine, sia una questione di fare politiche che abbiano un impatto veramente scarso sull'efficienza del nostro sistema produttivo. Quindi, chiediamo una riconsiderazione non solo di questo emendamento, ma, in generale, del provvedimento e il coinvolgimento delle piccole e medie imprese

(PD-IDP). Grazie, Presidente. Questo è un altro emendamento con cui cerchiamo di far sentire il tema delle piccole imprese, soprattutto di aiutare le piccole imprese a far parte del trasferimento tecnologico, perché, ribadiamo, in un Paese come il nostro, dove l'ossatura del sistema produttivo è costituita da piccole imprese, diventa fondamentale accompagnare, orientare e coinvolgere nel processo delle nuove tecnologie, anche e soprattutto le piccole imprese. Con quest'emendamento riconosciamo o volevamo almeno riconoscere un ruolo al sistema camerale, che ha già un ruolo riconosciuto in questo processo. Pensavamo che proprio questa fosse l'occasione di dare un ruolo chiaro all'azione di Unioncamere e al sistema camerale nelle azioni di informazione, orientamento, accompagnamento delle imprese, soprattutto delle piccole imprese, nel trasferimento tecnologico proprio perché vi è già una presenza diffusa di Unioncamere nella rete, soprattutto dei punti impresa digitale. Già avere a disposizione questa infrastruttura strategica per favorire la diffusione dell'innovazione, ci sembra proprio il modo giusto per accompagnare le imprese, soprattutto le piccole e medie imprese, nel trasferimento tecnologico, affinché tale trasferimento diventi un gioco di squadra, un sistema che possa funzionare tramite la collaborazione e la connessione tra gli attori del mondo accademico, del mondo della ricerca, e le imprese, gli attori che accompagnano le imprese del trasferimento tecnologico. Per questo parlavamo anche della possibilità di avviare accordi di collaborazione tra Unioncamere e il sistema della ricerca pubblica, università, CNR, ENEA, proprio perché il trasferimento tecnologico non può rimanere un concetto astratto, chiuso al mondo accademico, ma diventa reale se e solo se riusciamo ad accompagnare le piccole imprese in quelli che sono i concetti delle nuove tecnologie e orientarle verso quelle che sono le scelte, le opportunità e le possibilità che anche le piccole imprese hanno in questo campo. Tra l'altro, attraverso il sistema camerale si può anche attingere all'esperienza delle Camere italiane di commercio all'estero: la Camera di Montreal, ad esempio, organizza ogni anno un Il concetto è cercare di far sì che l'innovazione non sia un patrimonio di pochi, ma sia una risorsa che raggiunga tutto il Paese, anche i territori e le imprese più piccole e più lontane dai poli della ricerca. Proprio per questo chiediamo, anche attraverso questo emendamento, così come abbiamo fatto con altri, un'attenzione per il mondo delle piccole e medie imprese in Italia, perché se non le coinvolgiamo adeguatamente con le risorse e con i mezzi giusti nel trasferimento tecnologico rischiamo di lasciare la maggior parte del Paese a piedi.

## Intervento di "EVI Eleonora" - "PD-IDP"

(PD-IDP). Grazie, Presidente. Allora, investire in ricerca senza animali è esattamente il modo migliore per avanzare, per fare progressi tecnologici, per fare innovazione, ed è esattamente il motivo per cui, con molta convinzione, abbiamo inserito questo emendamento all'interno della legge annuale sulla concorrenza. Vedete, colleghi, la LAV, la Lega Anti Vivisezione, ci ricorda che ogni 60 secondi un animale viene utilizzato all'interno dei laboratori e, di fatto, trova la morte. Però il 95 per cento degli esperimenti e dei casi, di fatto, è fallimentare per l'essere umano, che è una seconda cavia o, meglio, in realtà è una prima vera cavia. Eppure, lo sappiamo, lo sappiamo bene, anche in base alle norme europee e alle nostre norme nazionali, c'è un obbligo di utilizzare in maniera prioritaria metodi senza animali, eppure non è così. Non succede questo perché questi sono drammaticamente sottofinanziati, drammaticamente misconosciuti e dimenticati quando, appunto, si fa ricerca. Eppure, l'80 per cento degli italiani è a favore di una ricerca senza animali ed è contrario, invece, ad utilizzare gli animali nella sperimentazione scientifica; e ci sono dei fondi, c'è un fondo, il fondo istituito dal Ministero della Salute dal 2014, che riceve, però, a singhiozzo dei finanziamenti. Eppure, altri Paesi stanno iniziando a cambiare passo: penso all'Olanda, che nel 2024 ha messo 124 milioni sulla sperimentazione senza animali, ma anche alla recente decisione negli Stati Uniti, dove il National Institutes of Health fa un nuovo piano strategico proprio per investire sulla ricerca senza animali. Insomma, colleghi, noi con questo emendamento, per cui ci dispiace molto questo parere contrario da parte del Governo e del relatore, chiedevamo solamente di definire una quota, pari al 10 per cento delle somme destinate agli interventi del Fondo per il trasferimento tecnologico di cui parla questa legge, allo sviluppo, alla promozione e alla diffusione di metodi senza animali. Crediamo sia una scelta non solo di civiltà, ma una vera e propria scelta per investire in innovazione, e quindi in progresso per curare malattie e per trovare risposte alle grandi domande che ancora ci poniamo

## Intervento di "FERRARA Antonio" - "M5S"

(M5S). Signor Presidente, colleghi, questo emendamento introduce una cosa che in una legge sulla concorrenza dovrebbe essere ovvia. Invece, incredibilmente, non c'era. Una cosa semplicissima: chiedere ai cittadini se i servizi funzionano davvero. Nel testo della legge voi chiedete ai comuni di fare una ricognizione dei servizi pubblici locali, una ricognizione fatta di indicatori tecnici, parametri economico-finanziari e dati di gestione. Tutto molto preciso, tutto molto formale, talmente formale che manca la vita reale. Secondo questa impostazione, un servizio può essere perfetto nei conti, impeccabile nei Colleghi, permettetemi di chiudere con un fatto accaduto pochi giorni fa: non un articolo di legge, non un grafico, ma una scena vera. Qualche giorno fa in metropolitana, scale mobili e ascensori non funzionanti, ho visto una signora con una stampella scendere lentamente una rampa di scale lunghissima. Scendeva piano, gradino per gradino, con fatica e con vergogna. Sapete come si teneva al corrimano? Con un fazzoletto di carta, per non toccarlo con la mano nuda. Io mi sono fermato, l'ho aspettata. Quando è arrivata in fondo, mi ha guardato e ha detto senza rabbia, senza teatralità, senza una stanchezza infinita addosso: “questo è uno schifo”. E lì, colleghi, mi è venuta in mente una battuta napoletana antica, una di quelle che sembrano una risata e invece sono una sentenza politica: mi hanno detto che tu fai schifo. E tu che hai risposto? Eh, la risposta è: “io t'aggio pure difeso… facenno vede' quanto fa schifo”. Colleghi, più di così non si può nemmeno difendere lo schifo. Ecco, quella signora, quella scala mobile, quel corrimano sporco, quel fazzoletto di carta non sono un aneddoto: sono la vostra ricognizione dei servizi pubblici. Quella scena vale più di mille indicatori, perché lì dentro c'erano disabilità, fatica, solitudine, umiliazione, assenza di accessibilità, il degrado del servizio. Mentre oggi discutiamo se inserire o no la soddisfazione dell'utenza nelle ricognizioni fuori dalle aule istituzionali, c'è chi misura quella qualità dei servizi con le ginocchia doloranti, con la schiena piegata, con la dignità compressa. Questo emendamento chiede una cosa semplicissima, ossia che la voce di quella signora entri finalmente nei vostri atti amministrativi, che la sua fatica diventi un dato, che la sua umiliazione diventi un indicatore, che la sua esperienza pesi quanto un margine operativo lordo. Noi vi diciamo che, se una persona con una stampella deve scendere due rampe di scale come nel Medioevo, quel servizio non funziona. Voi misurate i costi standard, gli indici di efficienza, i tempi medi, ma non misurate la vergogna, l'esclusione, l'impossibilità, la rinuncia. Se un servizio non è efficiente, è un servizio ingiusto. Questo emendamento chiede solo che accanto ai numeri mettiate le persone. Se misuriamo solo i soldi, avremo un servizio utile; se misuriamo anche la soddisfazione delle persone, avremo un servizio giusto. Per questo il MoVimento 5 Stelle vi chiede di valutare politicamente questo emendamento, perché, se la voce dei cittadini resta fuori dalle vostre leggi, allora sì, colleghi, avrete difeso lo schifo, facendo vedere quanto fa schifo

(M5S). Signor Presidente, colleghi, oggi discutiamo, come hanno già detto anche i miei colleghi, di un emendamento che, per la sua semplicità formale, dice una cosa politicamente enorme: se davvero vogliamo fare innovazioni, dobbiamo partire dai territori. L'emendamento fa riferimento esplicito ai parchi scientifici e tecnologici. Non stiamo parlando di un tecnicismo, non stiamo parlando di una virgola. Stiamo parlando dei luoghi dove l'innovazione accade davvero. Nel testo del Governo, il trasferimento tecnologico è descritto come un grande sistema ordinato, centrale, quasi verticale: linee guida, indirizzi strategici, coordinamento nazionale; tutto elegantissimo, talmente elegante che rischia di restare in giacca e cravatta, senza mai sporcarsi le mani, perché i parchi tecnologici e scientifici non sono teoria, sono laboratori, incubatori, Inserire i parchi tecnologici e scientifici nel comma 17 significa tre cose molto concrete. La prima: dare dignità istituzionale a chi già oggi fa trasferimento tecnologico sul campo, non nei Il Governo dice di voler costruire un ecosistema aperto dell'innovazione, poi però, nel testo, rischia di lasciare fuori proprio gli strumenti che rendono l'ecosistema davvero aperto. S'invoca il mercato, ma si costruisce un sistema che rischia di funzionare per invito. Si parla di innovazione diffusa, ma si disegna una Questo emendamento non è ideologico: è una correzione di buonsenso, un'impostazione che, così com'è, rischia di essere sbilanciata. Colleghi, qui la scelta è molto semplice: vogliamo un'innovazione centralizzata, selettiva o riservata ai soliti noti oppure vogliamo un'innovazione diffusa, territoriale, accessibile a PMI, capace di generare lavoro vero? I parchi tecnologici e scientifici sono lo strumento più concreto che abbiamo oggi per ottenere insieme sviluppo, ricerca e occupazione: lasciarli fuori non sarebbe solo un errore tecnico, sarebbe una miopia politica. Chiudo con una considerazione che dovrebbe unire tutti: se l'innovazione resta chiusa nei palazzi, non è innovazione, è burocrazia; se, invece, passa dai territori, diventa crescita, diventa lavoro, diventa futuro. Per questo il MoVimento 5 Stelle chiede, con convinzione, l'approvazione di questo emendamento, perché senza i parchi tecnologici, il trasferimento tecnologico rischia di restare solo delle belle parole nel

## Intervento di "GHIO Valentina" - "PD-IDP"

(PD-IDP). Intervengo, intanto, per sottoscriverlo e, poi, per fare un paio di considerazioni. Con questo emendamento, si vuole intervenire, in modo puntuale, sulla legislazione portuale, introducendo un nuovo articolo dedicato alla disciplina delle condizioni di accesso alle infrastrutture portuali, con l'obiettivo chiaro di recepire pienamente nel nostro ordinamento il principio europeo del libero accesso alle infrastrutture portuali, così come definito nel regolamento dedicato, che è un regolamento che - lo ricordo - richiede agli Stati membri di garantire a tutti gli operatori economici la possibilità equa di accedere a impianti, a installazioni, ad attrezzature, in condizioni trasparenti, proporzionate e non discriminatorie. Il nuovo articolo, proposto con l'emendamento, recepisce quest'obbligo e, in particolare, introduce alcune innovazioni di rilievo tecnico e giuridico, in questo caso. Intanto, la parificazione delle regole per tutti: l'emendamento stabilisce che tutti i soggetti gestori di impianti, installazioni e attrezzature portuali debbano garantire condizioni di accesso eque, ragionevoli e non discriminatorie. L'inclusione esplicita dell'infrastruttura di E poi stabilisce l'obbligo di pubblicazione delle condizioni di servizio e delle tariffe. Quindi questa misura cerca di risolvere le criticità attuali di mancanza di uniformità della pubblicazione dei criteri di trasparenza e vuole portare la disciplina portuale, in questo senso, in linea con il quadro europeo. Stiamo parlando, al momento non ancora nelle Aule parlamentari o nelle Commissioni, di una riforma che verrà, che dovrebbe venire, di cui ci auguriamo tutti di poter discutere a fondo ogni aspetto. Credo che, nel momento in cui abbiamo l'occasione, anche andare a disciplinare puntualmente alcuni aspetti che ancora sono rimasti scoperti e che non recepiscono puntualmente le indicazioni della normativa europea sarebbe comunque un passo avanti di credibilità e trasparenza

## Intervento di "GIOVINE Silvio" - "FDI" - ("Relatore per la commissione")

. Grazie, Presidente. Su tutte le proposte emendative pervenute il parere è contrario.

## Intervento di "GNASSI Andrea" - "PD-IDP"

(PD-IDP). Grazie, Presidente. È un emendamento molto semplice, molto chiaro. Mi rivolgo non all'attenzione del Governo, che non è stata così solerte nei nostri confronti, anche nei suggerimenti positivi, ma mi rivolgo, tramite lei, al dito dei colleghi di maggioranza, che in automatico spingeranno il bottone rosso. Quindi, magari, se il dito potesse ascoltare, perché l'emendamento rafforza semplicemente l'allineamento delle politiche nazionali con le specificità e le esigenze dei contesti territoriali, e promuove un'integrazione tra strategie centrali e dinamiche locali. Perché? Perché interviene su un punto cruciale per l'efficacia delle politiche pubbliche, e cioè la capacità di coniugare la visione nazionale con la specificità dei territori, evitando che le strategie dell'innovazione procedano in modo uniforme e astratto, senza tenere conto delle caratteristiche economiche, sociali e produttive delle diverse regioni del nostro Paese. È una proposta che prevede che le progettualità previste dalla legge possano essere elaborate anche su base territoriale. Qui è molto chiaro, è molto semplice il significato: su base territoriale e regionale. Tra l'altro, in coerenza con le strategie regionali di specializzazione intelligente, le cosiddette RIS3, e con gli obiettivi dell'atto di indirizzo strategico nazionale. È un'integrazione, quella delle strategie nazionali con quelle territoriali, rilevantissima, ed è importante perché il nostro è un Paese di territori, è un Paese - a meno che voi intendiate le autonomie come qualcosa da sbandierare, poi da esibire, poi da svilire - di autonomie, di territori, è un Paese che ha territori fortemente orientati alla meccanica avanzata, alle scienze della vita, territori con vocazioni digitali, agroalimentari, vocazioni energetiche, culturali, turistiche. Una politica nazionale che non tenga conto di vocazioni, Il terzo punto per il quale si chiede un'attenzione a questo emendamento, che favorisce, appunto, un allineamento tra strategie nazionali e territoriali, è che un maggiore coordinamento tra livello nazionale e regionale aumenta l'efficacia della spesa pubblica. Allineare le programmazioni significa evitare duplicazioni e favorire sinergie, orientare investimenti verso progetti realmente utili allo sviluppo territoriale. Per questi motivi chiederemmo che venga data un'attenzione ad un emendamento che non richiede spesa, che non richiede particolari adempimenti, non crea complicazioni burocratiche, non riduce il perimetro di azione delle politiche nazionali, ma le rafforza, perché legge le vocazioni territoriali allineandole alle strategie nazionali

(PD-IDP). Grazie, Presidente. Con questo emendamento si tenta di integrare il monitoraggio con un per regione che consente di valutare l'impatto delle politiche a livello regionale e di intervenire in modo mirato. L'emendamento interviene su un aspetto importante, anche qui, delle politiche pubbliche, cioè la capacità di valutare, misurare e comprendere davvero gli effetti delle norme che approviamo non solo a livello nazionale, ma a livello di territori, di specificità territoriali. È una proposta anche questa semplice, mirata e molto chiara, con la quale chiediamo che la relazione annuale prevista dalla legge includa una sezione dedicata all'analisi territoriale dei risultati, con indicatori disaggregati per regione, in modo tale da poter valutare in modo puntuale l'impatto locale delle misure di trasferimento tecnologiche. Se non le valutiamo laddove queste misure si applicano, cioè sui territori, se non riusciamo ad analizzarle per questo, come possiamo pensare che le politiche che individuiamo a livello nazionale siano efficaci? È importante introdurre questa integrazione perché il trasferimento tecnologico non è un processo che si sviluppa in modo uniforme nel nostro Paese, lo sappiamo benissimo. Sappiamo che esistono regioni che dispongono di ecosistemi più orientati all'innovazione, più consolidati all'innovazione, alla ricerca, anche alla crescita, perché coinvolgono università, poli tecnologici, imprese e infrastrutture, mentre ci sono altre regioni che hanno un grande potenziale, ma che faticano a mettere in rete gli attori stessi del territorio. Una politica nazionale che non tiene conto di queste differenze rischia di aumentare le diseguaglianze, anziché ridurle. Quindi un'analisi che punta anche a capire cosa avviene sul territorio è un'analisi utile perché permette di capire dove il trasferimento tecnologico funziona e genera crescita e dove, invece, le iniziative faticano a produrre risultati e quali territori hanno bisogno di interventi mirati, di rafforzamento delle competenze, di nuove infrastrutture e di maggiore supporto alle imprese. Pensate alle aree interne, alle aree rurali, dove il trasferimento tecnologico, l'innovazione in ricerca e sviluppo possono portare, laddove si sono chiusi i presidi sanitari ospedalieri, la telemedicina, che può portare servizi in aree che molto spesso vedono non solo un inverno demografico, ma una destrutturazione di tutti i servizi. Possiamo misurare delle esperienze virtuose; misurandole, analizzandole, possiamo trasferirle da regione a regione. Per questo chiediamo attenzione a questo emendamento, perché rafforza il monitoraggio e rende più intelligenti e mirate le politiche nazionali, e offre a noi, al Parlamento, anche strumenti migliori per valutare gli effetti reali delle norme

## Intervento di "IARIA Antonino" - "M5S"

(M5S). Grazie, Presidente. I commi 4, 5 e 6 dell'articolo 1 del DDL Concorrenza riguardano i trasporti. Noi abbiamo chiesto con questo emendamento di aggiungere anche i trasporti non di linea e di fare ordine alla confusione che il Ministro Salvini ha creato nel settore, con tutti i suoi decreti attuativi bocciati dalla Corte Costituzionale. Con questa aggiunta del comma 7- Con questo emendamento abbiamo corretto delle manchevolezze a questo DDL Concorrenza che ci sembrano gravi. So che su questo tema il dibattito è aperto anche all'interno della maggioranza; spero non sia soltanto una proposta che alcuni membri della maggioranza, tipo Forza Italia, facciano soltanto per avere una possibilità di interlocuzione, per prendere un po' di voti, ma che poi non si arrivi a un nulla di fatto in ordine alla regolazione di questo settore che diventa sempre più importante, specialmente per la mobilità del futuro

## Intervento di "PANDOLFO Alberto" - "PD-IDP"

(PD-IDP). Grazie Presidente. Questo emendamento punta a riconoscere il ruolo dei Parchi scientifici e tecnologici nel sistema nazionale del trasferimento tecnologico. Si chiede di inserire una cosa molto semplice: di fatto, gli stessi Parchi scientifici e tecnologici. Si tratta di dare, nella fattispecie, dignità normativa a ciò che, di fatto, sui territori accade già da molti anni. I Parchi sono infatti le infrastrutture avanzate che possono mettere insieme le università, i centri di ricerca, le imprese innovative, le istituzioni locali e le filiere produttive. Sono oggi i luoghi fisici e organizzativi attorno ai quali l'innovazione diventa concreta, quindi anche per la sinergia, l'incontro tra la ricerca e le imprese, le competenze e gli enti territoriali, laddove proprio le idee e le tecnologie vengono trasferite nei nuovi prodotti, nei servizi e anche, soprattutto, nei processi industriali. I Parchi scientifici e tecnologici sono poli che svolgono quotidianamente non solo le funzioni tecnico-operative, ma anche quelle di coordinamento, di animazione, di orientamento e di sviluppo territoriale. Credo che escludere dal quadro normativo l'esplicitazione di questi soggetti non possa contribuire alle politiche reali di trasferimento tecnologico, significherebbe illudere una realtà che esiste e che bene funziona. Chiediamo, quindi, con questo emendamento, di fatto, di focalizzare qualcosa che nel mondo e negli altri Paesi già esiste: ad esempio, negli Stati Uniti, in Germania e in tanti altri Paesi del mondo, di fatto esistono le piattaforme territoriali. I Parchi scientifici e tecnologici, nel nostro Paese, svolgono quel ruolo. L'innovazione può quindi nascere anche dai territori, perché già lì si è coltivata. Questo emendamento chiede, quindi, esattamente questo

(PD-IDP). Grazie, Presidente. L'articolo aggiuntivo pone un tema che è di grande impatto a tutela dei consumatori, che oggi sono, come abbiamo detto ripetutamente anche in quest'Aula, aggrediti dal , e pone anche un tema di correttezza globale del mercato. Si tratta, in questo caso, di tutelare il diritto dei cittadini di scegliere liberamente il proprio fornitore senza subire quelle pressioni indebite alle quali tutti noi siamo costantemente sottoposti attraverso questo strumento qui: il telefonino. Strategie che sono elusive e sono pratiche commerciali aggressive, di cui davvero tutti gli italiani sono ogni giorno vittime. Solitamente questo avviene quando c'è il passaggio a un nuovo operatore. Quindi, questo testo di articolo aggiuntivo va a garantire due aspetti fondamentali. Il primo è che proprio nella fase di Quindi, la nostra proposta non fa che estendere un principio che è di civiltà commerciale a un altro mercato cruciale, sia per le famiglie che per le imprese, perché, di fatto, questo esiste già per le pratiche legate alle comunicazioni, e quindi chiediamo, in questo caso, di tutelare ulteriormente la libertà del consumatore proprio rispetto a questo elemento della concorrenza, che si rafforza laddove si mette un argine alle pratiche che la rendono, invece, opaca e inefficiente. Questa proposta non va assolutamente a penalizzare i fornitori; piuttosto chiede chiarezza rispetto alle possibilità che hanno i cittadini liberamente, con chiarezza e semplicità, di districarsi rispetto a quelle che sono le offerte commerciali, che sono diventate sempre più aggressive. Quindi, l'auspicio è che, veramente, questa occasione sia colta dall'Aula e si vada verso buonsenso, trasparenza, soprattutto responsabilità nei confronti dei consumatori

## Intervento di "PASTORELLA Giulia" - "AZ-PER-RE"

(AZ-PER-RE). Grazie, Presidente. Questo emendamento dà una delega al Governo, in particolare al Ministro Salvini, per fare una cosa che forse avrebbe dovuto fare da tempo, anzi siamo convinti che avrebbe dovuto fare da tempo, ovvero un riordino della normativa e della disciplina del trasporto pubblico non di linea. E, attenzione, questo emendamento non va nei dettagli, non si dice uno o l'altro servizio - sappiamo che ci sono fazioni anche in questo Parlamento, proposte di legge che giacciono inerti da mesi, attendendo di essere calendarizzate -, ma fa una cosa molto semplice: mette giù alcuni principi, che sono i principi cardine che dovrebbero muovere qualunque Ministero dei Trasporti, ovvero l'idea che ci sia un consumatore finale, un utente finale, che ha diritto ad avere un servizio disponibile, un servizio di ampia scelta, un servizio che non lo faccia attendere ore, anche il diritto ad avere un servizio che sia legale, dove non ci siano comportamenti scorretti, anche per colpa di una normativa molto spesso datata. E, a proposito di datata, questo emendamento propone anche di abbracciare, di non contrastare le novità, le novità tecnologiche in particolare, che rendono i servizi sempre più specifici, sempre più , che potrebbero, ancora una volta, facilitare la vita all'utente finale. Perché, non dimentichiamocelo, la concorrenza, che è il tema di cui in teoria dovremmo parlare, alla fine serve per rendere la vita più facile, migliore e, potenzialmente, meno cara all'utente finale. Quindi, questo schema di decreto, che proponiamo con questo emendamento, speriamo possa trovare un interesse, se non altro del Governo, perché, in questo momento, tra i decreti attuativi di Salvini, che poi vengono impugnati addirittura dal governatore del suo stesso schieramento politico, e le proposte di legge che prendono polvere nei nostri cassetti, questo settore ha davvero bisogno di una grande, grande scossa. Quindi, mi auguro che questi principi, che sono principi direi condivisibili, di giustizia rispetto all'utente finale, possano essere presi in considerazione e che quindi, magari, si possa riconsiderare il parere dato

## Intervento di "PASTORINO Luca" - "MISTO-+EUROPA"

(MISTO-+EUROPA). Grazie, Presidente. Per sottoscrivere l'emendamento del collega, anche se tratta una parte di territorio ben specifica. Dopodiché, questo è un tema che abbiamo portato in Aula attraverso interrogazioni al Ministro delle Infrastrutture e dei trasporti più volte e chi viene dalla Liguria, ma anche da altre zone, sa di cosa sto parlando. Comunque, questo è un tema che non viene gestito dal Governo e a precisa domanda, più volte, sia da parte del Ministero delle Infrastrutture e dei trasporti sia da parte del Ministero delle Imprese e del , la risposta è stata molto vaga e relativa alla normativa europea, con l'Antitrust che deve controllare o enti sovraordinati, ma non il Governo. Io credo che, come diceva il collega, ci voglia un po' di politica, perché davvero non stiamo parlando di cose che non conosciamo tutti. Le conosciamo tutti e soprattutto quando, comunque, ci sono pochi voli su certe tratte questo algoritmo funziona, algoritmo che non è per nulla chiaro, perché è un algoritmo che aumenta a dismisura il costo del biglietto alla saturazione dei posti all'interno dell'aereo. Quindi, in tratte dove ci sono pochi voli, tre o quattro - ma parlo di un Genova-Roma, ma potrei anche parlare di Torino o anche di altre zone d'Italia -, succede che per un'andata e ritorno, fatta magari perché c'è necessità di farla da un giorno all'altro, uno spende anche 1.200 euro e si capisce bene che questa cosa è insostenibile. Quindi, oltre a sottoscrive l'emendamento ci rivolgiamo anche a lei, perché comunque in queste cose qui, a parte il sistema di regolazione dei trasporti e a parte tutto, ci vuole la politica, la politica di un Governo che su questo tema fa finta di non sentire.

## Intervento di "PELUFFO Vinicio Giuseppe Guido" - "PD-IDP"

(PD-IDP). Grazie, Presidente. Come hanno detto i colleghi del Partito Democratico che sono intervenuti fino ad adesso, come abbiamo detto in discussione generale, il problema principale di questo provvedimento, della legge annuale sulla concorrenza è che non interviene rispetto a quella che dovrebbe essere l'essenza stessa del provvedimento, ossia favorire la concorrenza, aprire i mercati, garantire una maggiore tutela ai consumatori, a partire da quelli che sono i nodi fondamentali del sistema economico e produttivo italiano, su cui si continua a ravvisare un'eccessiva concentrazione e problemi distorsivi dal punto di vista della dinamica concorrenziale di mercato, quindi, l'energia, il comparto digitale delle telecomunicazioni, le infrastrutture e la mobilità. Allora, Presidente, questo emendamento interviene esattamente rispetto al tema del digitale e delle telecomunicazioni, rispetto al quale forse è utile ricordare che, in questi anni, stiamo assistendo a nuove forme di concentrazione economica sempre più accentuate, che riguardano le piattaforme digitali, i dati, i servizi Questo emendamento interviene, in realtà, cercando di dare almeno una fotografia nitida di quelli che sono i processi in corso. Infatti, l'emendamento affida all'Autorità per le garanzie nelle comunicazioni, insieme all'Antitrust, all'Autorità garante della concorrenza e del mercato, un'indagine conoscitiva che deve essere finalizzata ad identificare e, poi, consentire gli strumenti per ridurre le asimmetrie che si verificano su diversi fronti dal punto di vista della normativa economica, a livello europeo e a livello nazionale, tra i grandi generatori di traffico, che sono quelli ormai protagonisti sulla rete, che producono maggiori profitti, producono maggiori posizioni dominanti, e gli operatori di telecomunicazioni tradizionali. Peraltro, su questo, dal settore, è stato più volte sottolineato e richiesto un intervento. Almeno dotiamo questo Parlamento e lo stesso Governo di uno strumento che consenta una fotografia nitida per evidenziare qual è il problema e, poi, con l'emendamento, questa indagine deve essere a disposizione delle Commissioni parlamentari. Per cui, mi rendo conto, con riferimento a questo provvedimento - per come è stato trattato dal Governo e dalla maggioranza -, che stiamo discutendo un testo che è lo stesso testo uscito dal Consiglio dei ministri; al Senato non c'è stato modo di poterlo modificare, l'avete vissuto, anche qui, in maniera blindata. Ciononostante, noi fino all'ultimo, con i nostri emendamenti, cerchiamo di far notare quali sono gli elementi - come questo e altri emendamenti che sono stati presentati e che seguiranno - su cui, in realtà, il Parlamento può ancora svolgere una sua funzione. Peraltro, qui non c'è un problema principale dei costi, c'è la questione di decidere se effettivamente questa legge sulla concorrenza, anziché un adempimento burocratico, diventi uno strumento per sostenere la crescita del Paese. Per farlo - ho concluso, Presidente - dobbiamo partire dai mercati, dove c'è maggiore necessità di trasparenza e di indicazioni chiare

## Intervento di "QUARTINI Andrea" - "M5S"

(M5S). Grazie, Presidente. Questo emendamento, che ha un suo significato in termini di provocazione, almeno dal nostro punto di vista, è un emendamento che vorrebbe criticare in maniera forte l'idea stessa della farmacia dei servizi. Secondo noi, il fatto di trasferire su alcune farmacie compiti che dovrebbero essere svolti dal Servizio sanitario nazionale pubblico è un'induzione di bisogno, è un'induzione di consumismo sanitario Questa cosa non è assolutamente accettabile! Senza considerare il percorso di privatizzazione che questo Governo sta facendo rispetto alla sanità pubblica. È una questione sicuramente di grande rilievo, anche perché la narrazione del Governo è che avete messo più soldi di tutti sulla sanità, quest'anno 7,4 miliardi. Cinque miliardi erano dell'anno scorso. Ma 2,4 miliardi non coprono l'inflazione, il costo energetico e i contratti di lavoro! State facendo manutenzione di un sistema che non funziona. Avete detto che non è colpa vostra, perché è vent'anni che la sanità viene definanziata: è vero, però sono tre anni che governate voi! Ve la volete assumere un po' la responsabilità di ridare valore al Servizio sanitario nazionale pubblico

## Intervento di "RICCIARDI Marianna" - "M5S"

(M5S). Grazie, Presidente. Con questo emendamento introduciamo la possibilità per le parafarmacie di offrire dei servizi di pubblica utilità, come la possibilità di consentire la prenotazione di visite specialistiche ambulatoriali tramite il CUP, come il pagamento del sanitario e il ritiro dei referti delle visite effettuate. Questo ampliamento delle funzioni consentirebbe innanzitutto di efficientare il nostro Servizio sanitario nazionale e di migliorare i servizi offerti ai cittadini. Questo intervento, inoltre, sarebbe coerente con le indicazioni dell'Autorità garante della concorrenza e del mercato. La stessa autorità già da diversi anni sottolinea la necessità di superare la discriminazione tra farmacie e parafarmacie in tal senso. Quindi, con questo emendamento, aprendo la possibilità anche alle parafarmacie, si andrebbe a favorire la libertà di scelta dei consumatori e anche una maggiore concorrenza, appunto, che stimola qualità ed efficienza. Ciò avrebbe, poi, delle ricadute importanti, dei benefici per i cittadini e per il sistema sanitario in generale, come la riduzione delle code e dei tempi di accesso al CUP, una maggiore distribuzione territoriale dei punti di prenotazione, che diventa, quindi, fondamentale soprattutto per gli anziani e per chi vive in aree interne, e una semplificazione amministrativa perché, comunque, i cittadini nello stesso posto potrebbero pagare, prenotare e ritirare referti. Quindi, ampliare questa rete rappresenta un passo decisivo per la prossimità e per l'equità di accesso. Per questo invito l'Aula a valutare positivamente questa misura e a votare favorevolmente su questo emendamento

## Intervento di "SIMIANI Marco" - "PD-IDP"

(PD-IDP). Grazie, Presidente. L'emendamento che stiamo presentando è un emendamento molto importante, che riguarda un tema che è stato più volte dibattuto anche nel momento in cui avete proposto il nuovo codice degli appalti e il correttivo appalti, cioè le gare sotto soglia. Come sapete benissimo, questo tema è emerso con grande forza in un momento difficile come quello del COVID-19, dove ci sono state procedure semplificate, che hanno dato ai comuni, anche in momenti particolari, la possibilità e la capacità di poter dare più velocità a certe scelte, visti i tempi e viste le situazioni che c'erano in quel momento. Certo, oggi quell'aspetto straordinario deve ritornare a una sua ordinarietà, se veramente vogliamo un principio di concorrenza, perché, come sapete benissimo, le soglie oggi sono molto alte e c'è bisogno di dare una circolarità nell'opportunità e di individuare anche delle economie di scala. Come sapete benissimo, in molti comuni, proprio per avere la possibilità di scegliere gare sotto soglia, avviene la suddivisione dei lotti, il E credo che questo sia un fatto che molte volte va a creare una scarsa opportunità per le imprese, visti anche alcuni temi, o, comunque, gare che vanno a intaccare un mercato molto vasto, che può in questo caso individuare non solo economie di scala, ma può anche dare atteggiamenti più particolari nell'ambito della qualità del lavoro stesso. Sicché credo che questo emendamento potrebbe rimettere in piedi non solo un principio di concorrenza, ma anche un'opportunità vera, che oggi soprattutto l'Anac e le imprese chiedono. Ci sono state molte associazioni di categoria che hanno chiesto questo, molte, proprio nell'ambito del principio di concorrenza e, soprattutto, con riferimento al fatto che oggi, specialmente in molti comuni, manca quella trasparenza che dovremmo valorizzare non solo come opportunità, ma anche come elemento per le molte amministrazioni comunali che non fanno quella rotazione che dovrebbe garantire non solo la concorrenza, ma anche l'opportunità di dare ad altre imprese la possibilità di partecipare alle gare pubbliche. Ecco perché questo emendamento potrebbe rimettere a posto le cose e potrebbe, in questo caso, garantire quei principi di concorrenza che, spesse volte, anche voi proponete, perché comunque questa svolta liberale che il centrodestra sta proponendo io a volte non la vedo, ve lo dico chiaramente. Anzi, credo che quei principi liberali forse sono venuti più da sinistra che da destra. Questa non è una polemica, è un dato di fatto. Ecco perché credo che forse su temi come questo, della concorrenza, specialmente sulle gare sotto soglia, dovremmo fare tutti un passo in avanti, partendo da voi

# Esame degli ordini del giorno - A.C. 2682

## Intervento di "BARBAGALLO Anthony Emanuele" - "PD-IDP"

(PD-IDP). Grazie, signora Presidente. Intervengo per sottoscrivere l'ordine del giorno n. 9/2682/23 Simiani e per fare una riflessione che riguarda anche le categorie fragili, in particolare anziani, giovanissimi, che spesso vengono circuiti con telefonate a tutti gli orari, per richieste spesso poco chiare, cervellotiche e che scatenano e alimentano truffe. Credo che sia un tema sentitissimo, più volte l'abbiamo affrontato in Commissione. Quindi, mi unisco all'appello accorato del collega per un intervento del Governo a cambiare il parere.

## Intervento di "BERGAMOTTO Fausta"

. Sull'ordine del giorno n. 9/2682/1 L'Abbate il parere è favorevole. Sull'ordine del giorno n. 9/2682/2 Ziello il parere è favorevole con la seguente riformulazione dell'impegno: “a valutare l'opportunità, mediante lo strumento dell'interpello ambientale, per quanto concerne gli obblighi della categoria dei tatuatori, di chiarire le modalità e le tempistiche di imballaggio e di deposito temporaneo dei rifiuti sanitari pericolosi, stante la limitata produzione di tali rifiuti da parte della predetta categoria”. Sugli ordini del giorno n. 9/2682/3 Centemero, n. 9/2682/4 Gusmeroli e n. 9/2682/5 Molinari il parere è favorevole. Sugli ordini del giorno n. 9/2682/6 Cappelletti, n. 9/2682/7 Appendino e n. 9/2682/8 Pavanelli il parere è contrario. Sull'ordine del giorno n. 9/2682/9 Ferrara il parere è favorevole con la seguente riformulazione dell'impegno: “a valutare l'opportunità di adottare iniziative volte a garantire che i livelli di soddisfazione dell'utenza e l'accessibilità del servizio per le categorie più fragili o territorialmente svantaggiate, siano considerate dagli enti affidanti ai fini della valutazione dell'andamento gestionale dei servizi pubblici locali”. Sull'ordine del giorno n. 9/2682/10 Loizzo il parere è favorevole con la seguente riformulazione dell'impegno: “a valutare l'opportunità di promuovere, compatibilmente con i vincoli di finanza pubblica, anche progettualità nel settore delle terapie digitali, valorizzandole nell'ambito della strategia in materia di valorizzazione delle conoscenze e del trasferimento tecnologico”. Sugli ordini del giorno n. 9/2682/11 Marianna Ricciardi, n. 9/2682/12 Quartini, n. 9/2682/13 Barbagallo e n. 9/2682/14 Iaria il parere è contrario. Sull'ordine del giorno n. 9/2682/15 Barabotti il parere è favorevole. Sull'ordine del giorno n. 9/2682/16 Zanella, espunte le premesse, il parere è favorevole con la seguente riformulazione dell'impegno, aggiungendo soltanto “a valutare l'opportunità di accompagnare”, e il resto rimane uguale. Sugli ordini del giorno n. 9/2682/17 Zaratti, n. 9/2682/18 Mari e n. 9/2682/19 Grimaldi, il parere è contrario. Sull'ordine del giorno n. 9/2682/20 Ghirra il parere è favorevole con la seguente riformulazione dell'impegno: “a valutare l'opportunità di accompagnare l'attuazione delle misure previste dal provvedimento in esame, proseguendo con l'adozione di interventi, anche di tipo normativo, volti a contrastare il caro energia attraverso la predisposizione di misure volte a ridurre i costi energetici, compatibilmente con gli equilibri di finanza pubblica, nonché di interventi di lungo periodo fondati sulla diversificazione delle fonti di approvvigionamento, sull'incentivazione delle energie rinnovabili e sulla promozione dell'efficientamento energetico, al fine di sostenere e rafforzare la competitività delle imprese dell'isola”. Sugli ordini del giorno n. 9/2682/21 Borrelli, n. 9/2682/22 Magi e n. 9/2682/23 Simiani, il parere è contrario.

## Intervento di "BORRELLI Francesco Emilio" - "AVS"

(AVS). Grazie, Presidente. È l'ennesima volta che il gruppo AVS interviene sulla vergogna della RC-auto nel nostro Paese e ancora una volta viene bocciato, in questo caso, un ordine del giorno. Abbiamo fatto proposte di legge, ordini del giorno, emendamenti: parlare della RC-auto, delle grandi compagnie di assicurazione, della palese discriminazione e disuguaglianza che esiste nell'applicazione della RC-auto, appare un tabù, che noi non smetteremo mai di combattere. In questo caso affrontiamo due temi: uno è quello delle autoriparazioni. Lo sottolineiamo, perché abbiamo sentito più audizioni e più interventi, anche in Aula, in difesa delle povere compagnie di assicurazione, che quest'anno hanno avuto un utile di soli 15,5 miliardi di euro. Ma poverini, poveri, poveri loro: mentre viene stangata buona parte degli italiani con l'aumento della RC-auto e ci sono territori, in particolare nel Sud Italia, in cui si paga il triplo solo perché si è nati in un determinato posto, negli ultimi 10 anni, quest'anno, finalmente, le grandi compagnie di assicurazione RC-auto sono riuscite ad avere un utile - un utile - di 15,5 miliardi di euro. Noi ci aspettavamo, rispetto a quest'ordine del giorno, un segno di attenzione da parte della maggioranza e del Governo perché abbiamo segnalato due elementi. Il primo: è sempre per ricordare che, quando viene detto: “ma noi stanghiamo soltanto gli imbroglioni, le povere compagnie di assicurazione vengono ogni giorno imbrogliate da queste orde di cittadini” ... E ci sono, noi li combattiamo, non abbiamo niente a che vedere… però, è stata fatta negli anni tutta una serie di norme che hanno permesso alle compagnie di verificare, in tempo reale, gli eventuali truffatori. Scatole nere: ad esempio, Napoli è la città con il più alto numero di scatole nere per controllare che non ci siano azioni truffaldine. Eppure, nonostante questo, ha ancora avuto un ennesimo aumento dell'RC auto per i cittadini che sono nati nel territorio napoletano e vivono lì. E, addirittura, l'autoriparazione. Voglio far presente che le compagnie di assicurazione hanno - secondo criteri propri e tramite la legge - officine meccaniche che fanno le riparazioni convenzionate. Significa che sono le stesse compagnie a indirizzare i cittadini, che commettono sinistri, verso officine convenzionate con loro. Se ci sono le scatole nere, se ci sono le officine convenzionate, se ci sono 15,5 miliardi di euro di utili, perché continua a esistere una discriminazione di questo tipo e aumentano i premi? E perché aumentano le tariffe per i cittadini che, voglio ricordarlo, sono obbligati - obbligati - a fare l'assicurazione? Per un motivo molto semplice: perché ci sta una mega speculazione in atto Noi chiediamo semplicemente una cosa, almeno per chi non commette sinistri da almeno dieci anni. Nella precedente proposta avevamo previsto cinque anni. Poi ci fu detto in Aula: facciamo almeno dieci. Abbiamo ripresentato un'altra proposta: abbiamo previsto dieci anni, ma dieci non va bene. Cosa va bene per avere la stessa regola per tutti i cittadini italiani? Cosa va bene? Ditecelo! Vi facciamo anche una proposta… noi continuiamo a proporre emendamenti, ordini del giorno, proposte di legge, ma proponeteli voi; proponete qualcosa che porti equità in questo settore, che è un settore gestito da poche persone che si stanno arricchendo. Non parlo, ovviamente, dei dipendenti o di coloro che operano nei singoli territori; parlo proprio della cupola organizzativa. Addirittura, ci sono arrivate, quando abbiamo proposto la legge, direttamente dalle compagnie di assicurazione … cosa dovevamo fare e cosa non dovevamo fare, come se fosse sacramentato. Ci hanno detto, durante le audizioni nella Commissione finanze, che se avessimo dato equità ai cittadini sarebbero saltate le compagnie. Non sono saltate, hanno fatto un utile quest'anno, il migliore degli ultimi dieci anni, di 15,5 miliardi di euro. Mi rivolgo a tutta l'Aula, indipendentemente dall'appartenenza politica, in particolare ai colleghi eletti nei territori massacrati dall'RC Auto. Cambiamo questa norma perché è una norma iniqua e vergognosa

## Intervento di "CASU Andrea" - "PD-IDP"

(PD-IDP). Grazie, Presidente. Intervengo per sottoscrivere a nome di tutto il gruppo del Partito Democratico.

## Intervento di "FERRARA Antonio" - "M5S"

(M5S). Grazie. Colleghi, colleghe, nel 2022 questa maggioranza ha vinto le elezioni con una promessa ripetuta ovunque: mettiamo le persone al centro. C'erano i cittadini, le famiglie, gli anziani, i disabili, le periferie, le aree interne, era tutto un “prima gli ultimi”: prima chi resta indietro, prima chi ha più bisogno. Oggi con questo provvedimento possiamo dirlo con chiarezza: le persone non sono più al centro, al centro oggi ci sono i parametri economici, i bilanci, gli indicatori finanziari e le compatibilità di cassa. Le persone? Sono finite tra le note a piè di pagina. Il comma 1- Il nostro ordine del giorno non chiede rivoluzioni ideologiche, ma solo una cosa estremamente semplice: che nella valutazione servizi entrino anche la soddisfazione delle persone, la fruibilità reale, l'accessibilità per chi è più fragile. Cioè, chiede di riportare e di ritornare alla legge, dentro la vita reale, che al momento purtroppo non è così. Ma qui siamo davanti solo a un problema tecnico, siamo davanti all'ennesimo voltafaccia politico di questo Governo. Nel 2022 dicevate: difenderemo i cittadini contro i poteri forti; nel 2025 difendete i parametri, le rendite, i grandi gestori. Nel 2022 dicevate: lo Stato tornerà al centro; nel 2025 avete rimesso al centro il mercato senza correttivi, la concorrenza senza tutele, i bilanci senza persone. Presidente, io non riesco a parlare...

## Intervento di "IARIA Antonino" - "M5S"

(M5S). Torniamo a parlare di taxi e NCC, cioè di autotrasporto non di linea. Il tema, però, guardiamolo dal punto di vista del cittadino che si deve spostare, perché questo deve essere messo al centro del dibattito su questo importante documento che stiamo votando oggi. Il cittadino si deve poter spostare avendo più possibilità di scegliere, con prezzi adeguati e un servizio adeguato, e qui si inserisce anche il tema della concorrenza, perché, se non c'è una concorrenza giusta, corretta, leale e ben regolamentata, capite che è anche difficile avere la possibilità per il cittadino di scegliere come spostarsi. E qui casca l'asino, e il riferimento al Ministro Salvini è puramente casuale. Il Ministro Salvini ha fatto tutta una serie di decreti attuativi

(M5S). Era per chiarezza sulla sessualità dell'asino . Allora il tema, come ho detto prima…

## Intervento di "PANDOLFO Alberto" - "PD-IDP"

(PD-IDP). Grazie, Presidente. Intervengo per sottoscrivere e anche per rinforzare quanto già avevo espresso con l'emendamento al quale faceva riferimento anche il collega Simiani, perché la pratica è veramente aggressiva. Lo abbiamo descritto in ogni modo, abbiamo avuto molte occasioni di rappresentarlo in quest'Aula e, quindi, non vedo davvero perché non si voglia accogliere un ordine del giorno che è semplicemente un impegno per un lavoro che dobbiamo necessariamente fare.

## Intervento di "PENZA Pasqualino" - "M5S"

(M5S). Grazie, Presidente. Intervengo solo per sottoscrivere, se il collega lo consente, quest'ordine del giorno.

## Intervento di "QUARTINI Andrea" - "M5S"

(M5S). Sì, grazie, Presidente. Purtroppo, da parte della maggioranza c'è questa volontà di perseverare rispetto al tema degli accreditamenti. Cosa stavamo chiedendo? Fondamentalmente, che si procedesse a stabilire che per avere una operatività da parte del privato autorizzato o convenzionato ci fossero criteri più stringenti rispetto al tema della possibilità di essere accreditati. In particolare, si parlava di rafforzare e uniformare il sistema di rilevazione del fabbisogno territoriale, di garantire la pubblicazione o, comunque, l'attivazione di misure di trasparenza in relazione alla determinazione del fabbisogno, all'elenco dei soggetti autorizzati e agli esiti delle attività ispettive. Si chiedeva di rafforzare e uniformare il piano dei controlli, assicurando procedure certe e scadenze nel tempo, garantendo la terzietà e l'indipendenza degli organismi ispettivi. Si chiedeva di rafforzare e di garantire il controllo e la vigilanza, assicurando un rigoroso sistema sanzionatorio che contemplasse anche la revoca e la sospensione, in caso di mancato rispetto delle previsioni contrattuali in merito alla tipologia e alla qualità delle prestazioni. Si chiedeva di uniformare, attraverso apposite linee guida, gli elementi essenziali da ricomprendere all'interno degli accordi contrattuali. E si diceva che, per avere l'accreditamento, tutti i dipendenti avrebbero dovuto godere dei contratti collettivi nazionali di lavoro. Ecco, su questa cosa, che è assolutamente di grande valore e di buonsenso, avete deciso di bocciare anche un ordine del giorno. Credo davvero che il re sia nudo nel favorire la sanità privata. Di fatto, voi andate in deroga rispetto a questi criteri rigorosi per favorire la sanità privata, in particolare la Ora, io dico: è mai possibile che non vi rendiate conto che state impoverendo, a favore della sanità privata, la sanità pubblica? È mai possibile che non vi rendiate conto che volete svuotare l'articolo 32 della Costituzione? È mai possibile? Io direi di no Guardate, questa storia è veramente mistificante, è una narrazione manipolativa davvero incredibile perché tutti i dati ci dicono che la spesa sanitaria si misura in rapporto al PIL e non a quanto mettiamo. E noi siamo ai minimi storici. Noi arriveremo a meno del 6 per cento sul PIL per la spesa sanitaria, di qui al 2028! Ma nel contempo dite che non ci sono soldi per mettere più risorse nel servizio sanitario pubblico e nel Avete detto che erano 7 miliardi e mezzo in più quest'anno in legge di bilancio. Io vi dico che 5 miliardi erano già stati previsti l'anno prima e 2 miliardi e mezzo non aiuteranno a coprire le spese inflattive, non riusciranno a coprire le spese energetiche, non riusciranno a coprire i rinnovi contrattuali. Quindi il risultato qual è? Secondo le autorità indipendenti, in tre anni avete messo 17 miliardi in meno... la sanità pubblica soffre, e voi continuate a favorire il privato.

## Intervento di "RUFFINO Daniela" - "AZ-PER-RE"

(AZ-PER-RE). Grazie, signora Presidente. Intervengo per sottoscrivere l'ordine del giorno, se il collega acconsente.

## Intervento di "SIMIANI Marco" - "PD-IDP"

(PD-IDP). Grazie, Presidente. Rimango veramente sorpreso di questo voto contrario. Mi rivolgo, per suo tramite, alla Sottosegretaria, perché credo che il tema di cui stiamo discutendo sia proprio il selvaggio. Avevamo fatto anche un emendamento in tal senso, che avete bocciato, ma pensavamo che l'ordine del giorno potesse in questo caso garantire anche un percorso di dialogo, ma anche di soluzione. Basti pensare che oggi, nel nostro Paese, ci sono circa 5 miliardi di telefonate all'anno, per un valore, un giro d'affari di oltre 3 miliardi. Questo non vuol dire essere contro l'attività economica, ma vuol dire essere contro queste telefonate moleste che ogni giorno vanno a toccare cittadini di ogni genere. Ecco perché credo che il vostro voto contrario sia vergognoso; vergognoso, lo dico veramente, perché, dopo tanto tempo, dove noi abbiamo posto il problema, dopo che abbiamo fatto emendamenti, dopo che avete votato anche qualche ordine del giorno a favore, arrivate qui con un voto contrario. È sbagliato perché oggi su questo tema si sono confrontate non solo le associazioni di consumatori, ma anche situazioni di ogni genere. Ci sono stati cittadini che ci hanno mandato dicendo: “basta, non se ne può più di ricevere telefonate senza senso”. Guardate, anche la stretta del 19 novembre dell'Agcom, per cui c'è stato un limite di circa il 20 per cento delle telefonate finte, con numeri dall'estero, non ha risolto il problema perché, di fatto, sono arrivate ugualmente telefonate con numeri nascosti e di altro genere. Ecco perché dobbiamo dire “basta”! Dobbiamo fare una regolamentazione chiara, soprattutto da parte vostra; dovete fare una relazione in cui si vada a definire una strategia su questo tema. Per questo chiedo, anche suo tramite, Presidente, alla Sottosegretaria di rivedere questo parere, perché non è possibile. Io penso che tutti qui siano d'accordo a rivedere questo sistema del

