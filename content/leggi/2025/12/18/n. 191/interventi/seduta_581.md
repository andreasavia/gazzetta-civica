---
tipo: INTERVENTI
seduta_id: 581
date: 10/12/2025
title: Seguito della discussione ed approvazione
page_references:
  - https://documenti.camera.it/apps/commonServices/getDocumento.ashx?idLegislatura=19&sezione=assemblea&tipoDoc=stenografico&nomefile=stenografico&idSeduta=0581&ancora=sed0581.stenografico.tit00040
---

# Esame dell'articolo unico - A.C. 2678-A

## Intervento di "ALBANO Lucia" - "FDI" - ("Membro di Governo")

. Conforme.

## Intervento di "ALIFANO Enrica" - "M5S"

(M5S). Grazie, signora Presidente. Vorrei sottoscrivere questo emendamento e portare all'attenzione di quest'Aula un problema che varie volte abbiamo visto alla ribalta nel corso di questa legislatura. A me sembra che si tratti solo di proclami, perché poi nulla viene fatto in concreto per le aree interne. Se ne parla tanto, ma non c'è nessuna misura presa in concreto da questa maggioranza. Ci troviamo, quindi, solo di fronte a proclami vuoti che nulla portano di positivo alle comunità che vivono per l'appunto in centri che sono lontani dalle zone maggiormente abitate. Mi preme sottolineare la pregevolezza di questo emendamento, perché pone l'attenzione anche sul tema del dissesto idrogeologico. Dobbiamo tener conto di quello che può succedere in un prossimo, vicinissimo futuro, se queste aree continuano a essere disabitate e non curate.

(M5S). Grazie, signora Presidente. Il Governo non perde occasione, a parer mio, per aumentare il carico fiscale che grava sulle spalle dei cittadini e anche questo provvedimento è stata l'ennesima occasione che il Governo non ha perso assolutamente di vista. Che cosa si dice nel testo di queste norme? Che i comuni che sono a una distanza non inferiore ai 30 chilometri dalle sedi dove si svolgeranno i Giochi olimpici e i Giochi paralimpici di Milano-Cortina, possono istituire, se già non l'hanno, un'imposta di soggiorno oppure aumentare la stessa, se già l'hanno. Quindi viene data questa facoltà a questa categoria di comuni. Già la cosa potrebbe far sorgere dei dubbi, anche perché ci dovrebbe essere - e questo noi lo suggeriamo con il nostro emendamento - una deliberazione che, per l'appunto, renda conto del perché si adotti questa misura. Perché, magari, ci sono maggiori costi derivanti dall'impiego massiccio dei servizi pubblici locali, sempre nel rispetto dei criteri di proporzionalità e temporaneità. Il punto è anche un altro. È che questo maggior gettito - e vengo al testo del secondo emendamento sempre da me proposto insieme ad altri colleghi della Commissione finanze - viene destinato, per la metà, alle casse dello Stato. Allora, noi che cosa chiediamo con questo emendamento? In primo luogo, che si dia adito a una discussione in seno al consiglio comunale per la deliberazione di questa maggiore imposta di soggiorno, ma, nello stesso tempo, anche che il gettito sia destinato prevalentemente - qualora questa imposta di soggiorno venga istituita - alle necessità comunali e, quindi, che venga destinato a finanziare interventi in materia di turismo, o anche per la manutenzione, la fruizione e il recupero di beni culturali, o anche per implementare i servizi pubblici locali, o anche, ancora, per migliorare il servizio di raccolta dei rifiuti. Quindi che, quantomeno, una maggior parte di questo gettito venga destinata alle esigenze degli enti locali, e non finisca con l'incrementare le casse pubbliche, traducendosi esclusivamente in un maggiore aggravio impositivo sulle spalle dei cittadini

## Intervento di "APPENDINO Chiara" - "M5S"

(M5S). Grazie, Presidente. Vede, qua c'era l'occasione, per una volta, di smentire la propaganda che questo Governo ha fatto per anni, non lo dimentichiamo: con la destra securitaria in città si sarà più sicuri; siamo vicini alle Forze dell'ordine; i Vigili formalmente sono Forze dell'ordine, forse sì, forse no, ma fanno il loro lavoro esattamente come gli altri e meriterebbero la vostra vicinanza; grazie a noi città più sicure subito. Giorgia Meloni. Tre anni e mezzo, la propaganda non c'è e, infatti, più 7,9 gli scippi, più 24 per cento le rapine, più 7,5 le violenze sessuali! Tagli, tagli! Perché questi sono tagli e soldi tolti alla sicurezza. Allora, non andate in TV a parlare di sicurezza. Non andate in TV a dire che le persone possono sentirsi più sicure…

## Intervento di "AURIEMMA Carmela" - "M5S"

(M5S). Grazie, Presidente. Questo Governo è anche nemico dei lavoratori, perché la stazione di Napoli-Afragola è una stazione importantissima, che ogni giorno vede centinaia e centinaia di lavoratori e lavoratrici che da Napoli si spostano verso Roma. Questi lavoratori e queste lavoratrici non hanno la possibilità di parcheggiare, perché sappiamo che il parcheggio della stazione di Napoli-Afragola è completo. Gli abbonamenti sono completi, c'è una lista di attesa di 500 aspiranti che desiderano ottenere un abbonamento e che non riescono ad averlo perché non c'è spazio. Quindi, la costruzione della metro e del collegamento è fondamentale per questi lavoratori che, ogni giorno, prendono il treno per arrivare qui, a Roma.

## Intervento di "BARBAGALLO Anthony Emanuele" - "PD-IDP"

(PD-IDP). Grazie, signora Presidente. Con questo emendamento reperiamo le risorse per finanziare il cosiddetto Nodo di Catania. È l'unica parte - pensate - della rete TEN-T, dai Paesi scandinavi fino a Palermo, che non è finanziata sul sistema degli assi ferroviari e riguarda il centro storico di Catania, nella parte che va dalla stazione Europa alla stazione Acquicella. È l'opera più importante che darebbe nuovo volto al centro urbano e sostanzialmente garantirebbe l'interramento del percorso ferroviario esistente, la realizzazione di una nuova fermata nella zona Porto - Duomo e l'interramento dell'attuale stazione centrale. Insomma, un'opera fondamentale non soltanto per la Sicilia, ma per tutto il Mezzogiorno. È un'opera che il Governo Meloni in questi anni ha promesso e che continua a non finanziare. Noi raschiamo il fondo del barile reperendo questo finanziamento nel triennio. Vuole essere un segnale non soltanto di attenzione ma anche un segnale che speriamo trovi la condivisione dell'Aula, nonostante il parere contrario del Governo, anche perché nel frattempo proprio il Governo Meloni continua a tenere fermi 5 miliardi dell'FSC per il ponte, che quest'anno certamente - né nei prossimi anni - non verranno impegnati. Quindi, almeno utilizziamo queste risorse per un'opera strategica e fondamentale. Dunque, facciamo appello all'Aula affinché l'emendamento venga votato

(PD-IDP). Grazie, Presidente. Abbiamo capito l'aria che tira, ma non ci arrendiamo. L'emendamento 1.1001 fa riferimento a una delle vergogne di questo tempo, la tratta Catania-Caltagirone-Gela, che è una tratta borbonica, e ai tempi dei Borboni le ferrovie andavano meglio rispetto agli anni attuali. Infatti, è una ferrovia ferma dal 2011 perché è crollato un viadotto e, da allora, non si riesce ad intervenire per ripristinare il collegamento tra due delle città più importanti del Mezzogiorno. L'emendamento garantisce il reperimento di queste risorse, quindi troviamo deplorevole che, in questo tempo, non si riesca a dare un segnale deciso per riconnettere questa parte del Paese, tenendo conto anche che è una zona strategica dove vertono due aeroporti, l'aeroporto di Comiso e l'aeroporto di Catania, che, peraltro, sono gestiti dalla stessa società e potrebbe ottimizzare il sistema dei trasporti. Ripeto, la ferrovia tra Catania e Gela è interrotta dal 2011 per un intervento che non è trascendentale tra le pieghe del FISPE e del bilancio pluriennale. Quindi insistiamo nell'approvazione di questo emendamento

(PD-IDP). Grazie, Presidente. L'articolo 1 del testo originale prevedeva dei rifinanziamenti delle autorizzazioni di spesa senza inserire, tuttavia, maggiori oneri. A un certo punto ci siamo pure preoccupati, o meglio sorpresi, perché è arrivato questo emendamento della Lega che garantiva maggiori risorse per l'anello ferroviario di Palermo. L'emendamento è stato poco fa puntualmente ritirato, dandoci ancora una volta la conferma che questo è un Governo contro il Sud, che non mette un euro in più neanche per opere indifferibili come quelle che abbiamo sentito e che riguardano la Campania, la Calabria, la Puglia e la Sicilia. Io credo che servano un cambio di marcia e una scossa, che quest'Aula è chiamata a dare a partire dalla votazione di emendamenti che garantiscono maggiori risorse per infrastrutture ferroviarie proprio nel Mezzogiorno.

## Intervento di "BARZOTTI Valentina" - "M5S"

(M5S). Grazie, Presidente. Trecento milioni per i ponti sul Po: a questo sta dicendo di “no” questa maggioranza. Invece che finanziare infrastrutture che servono ai pendolari, ai lavoratori, ai cittadini per la loro quotidianità, voi state sprecando miliardi per un inutilissimo ponte sullo Stretto di Messina . Questo “no” che state dando oggi è uno schiaffo in faccia a tutti i lavoratori e a tutte le lavoratrici del Nord che tutti i giorni devono prendere i treni e si trovano in condizioni di difficoltà, perché questi ponti sono in alta condizione di degrado. Vergognatevi

## Intervento di "BONETTI Elena" - "AZ-PER-RE"

(AZ-PER-RE). Grazie, Presidente. Intervengo su questo emendamento - ma vale anche per i successivi - per motivare il nostro voto contrario su tutti quegli emendamenti che vogliono bloccare una delle operazioni di recupero di un'area di questa città per una destinazione concordata, in particolare con l'ospedale Bambino Gesù, per la scelta di un incentivo e di un rafforzamento dell'azione e dell'opera meritoria che questo ospedale fa per il Servizio sanitario nazionale. Io sono colpita dal fatto che chi, insieme all'allora assessore D'Amato, ha sostenuto la giunta di Zingaretti oggi retroceda su un'operazione che ha quello come

## Intervento di "BORRELLI Francesco Emilio" - "AVS"

(AVS). Grazie, Presidente. Intervengo per sottoscrivere l'emendamento, se ovviamente i colleghi sono d'accordo, a nome del gruppo di AVS e per sottolineare due questioni. La prima: la stazione di Afragola, senza la linea della metropolitana che collega Afragola con la stazione di Napoli, rimane un'incompiuta. Tagliare i fondi proprio a questa linea è un'assurdità e ci fa capire come si ragioni in termini assolutamente assurdi e irragionevoli. Si parla del ponte, ma non si parla dei collegamenti elementari tra una stazione e l'altra. La seconda cosa: il disinteresse da parte della Risulta che l'attuale Noi abbiamo una

## Intervento di "CARMINA Ida" - "M5S"

(M5S). Grazie, Presidente. Colleghi, mi preme sottolineare un'ulteriore contraddizione. Voi, in questo provvedimento, avete negato ogni contributo ed evidenza di considerazione nei confronti dei comuni che più subiscono l'impatto del fenomeno migratorio. Contestualmente, assegnate 20 milioni di euro a Paesi o per operazioni di polizia con Paesi extra-UE di non precisata indicazione - non sappiamo, quindi, è una sorta di norma in bianco -, togliendo fondi alla Polizia urbana, ai Vigili urbani! Venti milioni di euro, che potrebbero essere utili, invece, alla vera sicurezza in Italia. Preferite quindi dare…

## Intervento di "CASU Andrea" - "PD-IDP"

(PD-IDP). Intervengo solo per ribadire l'importanza di quanto già esposto dall'onorevole Guerra e fare, però, una domanda al Governo. Voi avete scelto di non spendere queste risorse. Arrivate alla fine dell'anno - il 31 dicembre è alle porte -, dicendoci che non volete usare queste risorse per la Polizia locale, per pagare gli straordinari, per garantire alle donne e agli uomini della Polizia locale di avere più risorse. Fate questa scelta per parlare di altri accordi, però per risorse che dovete impiegare entro la fine dell'anno e la fine dell'anno è fra un mese. Almeno si alzi qualcuno del Governo per dirci che accordi avete sottoscritto e come volete spendere queste risorse.

## Intervento di "CERRETO Marco" - "FDI"

(FDI). Grazie, Presidente. Chiedo scusa per l'irritualità, ma in questi minuti ci è giunta da Nuova Delhi una notizia che penso debba rallegrare tutta la Camera dei deputati. La Commissione internazionale UNESCO ha dichiarato la cucina italiana ufficialmente patrimonio immateriale dell'umanità . Un grande successo, una grande vittoria per tutto il Paese. Questo Governo aveva candidato come prima cucina al mondo la cucina italiana, nostra ambasciatrice identitaria, elemento fondamentale che ci pregia la conoscenza in tutto il mondo, che è in questi minuti ufficialmente patrimonio…

## Intervento di "COLUCCI Alfonso" - "M5S"

(M5S). Grazie, Presidente. Con questo emendamento, a firma dell'onorevole Guerra, si tende a dare una risposta alla sottrazione importante di stanziamenti per la Polizia e per le Forze dell'ordine. Questo Governo ha progressivamente azzerato il fondo di 40 milioni di euro che era stato costituito dal Governo Conte 2 proprio a favore delle forze di Polizia, in particolare delle forze di Polizia locale, e ora con questa legge di bilancio c'è stata dapprima un'eliminazione di 20 milioni di euro e ora, con questo provvedimento, gli ulteriori 20 milioni di euro vengono eliminati perché quel Fondo viene ad essere azzerato. Naturalmente, questo avviene a danno delle forze di Polizia locale e avviene soprattutto a danno dei cittadini, dei cittadini che vedono ridursi la propria richiesta, il proprio diritto di sicurezza nelle città, nelle quali, appunto, le forze di Polizia municipale svolgono un importante ruolo di presidio del territorio, un ruolo fondamentale proprio per la sicurezza e per la sorveglianza dei quartieri. Il Governo in questa fase si sta davvero arrampicando sugli specchi, perché parla di risorse aggiuntive nel 2026, prospetta risorse aggiuntive nel 2026 nell'ipotesi in cui l'Italia esca dalla procedura di infrazione, ma in questo momento storico noi vediamo come i cittadini percepiscono, in maniera sempre più grave, la situazione dell'insicurezza nelle città. A Roma qualche giorno fa c'è stato lo stupro di una ragazza di 23 anni, che attendeva la metropolitana in una stazione neanche così periferica. Il 40 per cento degli italiani non esce più la sera perché ha paura, ha paura di uscire e le donne hanno paura di uscire da sole. Questo era il Governo dei patrioti, che aveva fatto della sicurezza il proprio vessillo in campagna elettorale. Un fallimento totale, il fallimento totale delle politiche di sicurezza del Governo Meloni. Ecco che, con l'azzeramento di questo fondo di 40 milioni di euro, si dà un colpo mortale alla possibilità della Polizia locale e dei comuni di esercitare un efficace controllo del territorio. Si mortificano anche le aspettative pensionistiche, di aumento delle retribuzioni, di progressione della carriera delle Forze di Polizia locale e questo è gravissimo, perché, naturalmente, non ci si aspetta che, da un Governo, che ha fatto dell'istanza securitaria il proprio tratto distintivo, si possa realizzare un effetto così devastante, proprio sul tema della sicurezza. Da quando c'è il Governo Meloni noi cittadini siamo ancora più nell'insicurezza, siamo ancora più preda della criminalità, che è la criminalità predatoria, che riguarda le città e che riguarda direttamente le persone, soprattutto quelle che vivono nei quartieri periferici, che sono sempre più preda di delinquenza, di situazioni di non controllo, di situazioni che vanno oltre la legalità. Allora, Presidente, è necessario ripristinare il fondo costituito dal Governo Conte 2 per la Polizia locale e questo emendamento, a nostro avviso, va nella direzione giusta, per cui lo voteremo favorevolmente

## Intervento di "FEDE Giorgio" - "M5S"

(M5S). Grazie, Presidente. Anch'io voglio intervenire, perché assistere a questa cronaca quotidiana in cui si spaventano i cittadini, e poi, a Natale, neanche portare il regalo, ma cenere e carbone alle nostre comunità… Perché, oltre alla sicurezza a cui deve assolvere il Ministero competente, ricordo che la Polizia municipale è un presidio fondamentale. I nostri Vigili urbani nelle nostre città non hanno risorse. Noi avevamo previsto uno stanziamento di 40 milioni. Vedere che, oggi, a pochi giorni dalla conclusione dell'anno, dai paladini della sicurezza si vengano a togliere risorse fondamentali è la palese dimostrazione di un'ipocrisia, fra una comunicazione che tende a spaventare le persone e un agire che tende a non risolvere, a non saper creare le condizioni di sicurezza. Quindi, per questo, penso che questo emendamento sia da approvare, ma siamo sicuri che il Governo e il Parlamento non ne avranno il coraggio.

## Intervento di "FRASSINI Rebecca" - "LEGA" - ("Relatore per la commissione")

Grazie, Presidente. Il parere sugli emendamenti è contrario su tutti, tranne che per l'emendamento 3.61 Pisano, su cui il parere è favorevole con questa riformulazione: dopo il comma 4 aggiungere il seguente 4- : “ai fini dell'acquisto di un acceleratore lineare e del relativo finalizzato alla sua installazione, sono destinati, per l'anno 2026, 4 milioni di euro all'azienda sanitaria provinciale San Giovanni di Dio di Agrigento. Agli oneri di cui al presente comma, pari a 4 milioni di euro per l'anno 2026, si provvede mediante corrispondente riduzione dell'autorizzazione di spesa di cui all'articolo 2, comma 361, della legge 24 dicembre 2007, n. 244”.

## Intervento di "GRIMALDI Marco" - "AVS"

(AVS). Grazie, Presidente. Ovviamente ci uniamo, come avete sentito, alla felicità, però c'è una questione di puntiglio del Regolamento. Essendo che non si stava chiedendo un'informativa urgente, se noi provassimo a utilizzare lo stesso metodo per dare le cattive notizie, e ce ne sono tante al mondo, o quelle buone, noi sospenderemmo i lavori ogni dieci minuti, ogni ora di lavoro. Lo dico solo per i colleghi che si infastidiscono: la sua annotazione è un'annotazione che deve essere utilizzata sempre. Lo dico solo perché, se diventa una prassi, anche noi, come sapete, possiamo interrompere i lavori, e, ahimè, al mondo di bruttissime notizie ce ne sono di più di quelle buone, che ovviamente applaudiamo con tutte e tutti voi

(AVS). Grazie, Presidente. Solo per sottoscrivere, anche noi, questo emendamento. Ahinoi, l'unica forma emendativa di questo articolo è quella, ovviamente, di provare a ridurre le risorse ma, come abbiamo provato, con i colleghi, a spiegare in Commissione bilancio, sono davvero tante le storture di questi emendamenti arrivati all'ultimo in Commissione da parte dei relatori. Vorrei che almeno l'opinione pubblica sapesse di che cosa parliamo. Parliamo di un emendamento che sottrae a dicembre 20 milioni di euro dalla Polizia locale, dalla riforma della Polizia locale, e quindi vuol dire che per il secondo anno di fila non si riescono a impegnare entro dicembre risorse che sono necessarie a tutti i comuni e a tutte le Polizie locali. Ma la cosa più grave se ci pensate, dal punto di vista della finanza pubblica, è che in pochissimi giorni, a dicembre, si impegneranno delle risorse, 20 milioni di euro, su un famigerato progetto di cui non si ha traccia e cioè per il contrasto alla migrazione clandestina e illegale si possono fare accordi con Paesi non UE di cui, però, non sono citati né i trattati, né le relazioni internazionali, né i Paesi di riferimento. Allora, io lo dico sommessamente: ma di chi stiamo parlando? Delle milizie della Libia? Di quelle divise fra Almasri e le altre etnie? Stiamo parlando della Tunisia di Saied? Dell'Egitto dove nelle carceri marciscono gli oppositori politici? Di che Paesi stiamo parlando? Allora, se andate a vedere le cronache parlamentari della nostra Commissione, ho chiesto alla Sottosegretaria, che è qui presente, e ai Ministri di dirci esattamente qual è questo progetto, quali sono i trattati, quali sono i Paesi; scena muta. I relatori si sono presi l'impegno di dire: non è del Governo questo; è nostro e non è nostro dovere specificare con quali Paesi, perché le tratte sono tante. Io lo dico sommessamente: capisco che bisogna continuare a costruire un nemico, posto che, se guardate le indagini del Censis, gli italiani sono preoccupati, sì, ma da tutt'altro. Sono preoccupati di ammalarsi e di non essere curati dal nostro sistema sanitario nazionale, sono preoccupati di invecchiare e di non avere i mezzi e gli strumenti per essere accolti e curati, perché inguaribile non vuol dire non curabile, sono preoccupati che i loro figli e i loro nipoti perdano il posto di lavoro, perché il

## Intervento di "GUERRA Maria Cecilia" - "PD-IDP"

(PD-IDP). Grazie, Presidente, lei intuiva il mio desiderio di parlare. Sì, questo emendamento riguarda un problema particolare, cioè il fatto che noi, come Stato, assistiamo con fondi di garanzia la possibilità di acquisire prime case. Però, in moltissime situazioni, le banche chiedono - di fatto, obbligano - il contribuente-utente a sottoscrivere in aggiunta un CPI, quindi una protezione del credito ulteriore, di tipo privato, da esse stesse gestite. Quindi, siamo in una situazione abbastanza vessatoria, e lo dico anche alla maggioranza, che si preoccupa tanto di alcune tipologie di privilegi delle banche. Ecco, oltre a vedere di tassare utili eccessivi, forse dovremmo anche impedire che si formino in un modo improprio. L'emendamento non impedisce, ovviamente, al privato di farsi un'assicurazione aggiuntiva a garanzia, però non presso quella stessa banca che gli concede un prestito già garantito dallo Stato. Siamo di fronte, quindi, a un fenomeno che va assolutamente sradicato e l'emendamento si muove in questa direzione.

(PD-IDP). Grazie, Presidente. Vorrei richiamare l'attenzione dell'Aula sul fatto che stiamo votando emendamenti che intervengono su un articolo che prevede azioni di cooperazione di polizia rispetto a fenomeni migratori. Si chiede al Parlamento di finanziare questi interventi senza che ci sia nessuna informazione e nessuna spiegazione su come questi soldi devono essere impiegati e in cooperazione con quali Paesi. Io credo che questa sia una modalità che effettivamente si ripete negli articoli di questo decreto, cioè la modalità di chiedere al Parlamento di votare una cosa che non si sa che cosa sia, e da questo punto di vista è già di per sé riprovevole e, inoltre, il tema è molto delicato. Noi sappiamo che ci sono problemi di accordi con Paesi in cui noi rischiamo di dare soldi ad Almasri o a persone di questo tipo e, quindi, credo che sarebbe di fondamentale importanza per tutti quanti - ma sicuramente per l'opposizione - capire che cosa si vuole fare con questi soldi. Segnalo che per il secondo anno consecutivo questi soldi vengono distratti dalla Polizia locale. È ovvio che per spenderli nella Polizia locale sarebbe stato necessario procedere più celermente - lo dico ironicamente - rispetto a quello che si sta facendo sulla riforma della Polizia locale. Sappiamo che c'è un disegno di legge in discussione in questo momento nella I Commissione della nostra Camera, in grandissimo ritardo rispetto a quando i soldi sono stati stanziati e di fronte a un problema che è sì emergenziale, perché noi sappiamo con quante carenze e con quante difficoltà la nostra Polizia sta operando sui territori. Penso di interpretare anche il pensiero dell'onorevole Marattin, ricordando che anche in questo caso si dispone, comunque, un utilizzo di 20 milioni al 10 dicembre e con il passaggio all'altra Camera sarà ancora più tardi e, quindi, c'è anche questo elemento. Sono tutte ragioni per cui noi abbiamo fatto un emendamento simbolico che dice: destiniamo, magari, 1 o 2 milioni, giusto per capire che cosa si vuole fare, e poi discutiamo insieme, però, che cosa si vuole fare, perché la trasparenza è un bene pubblico che andrebbe tutelato con molta attenzione

## Intervento di "IARIA Antonino" - "M5S"

(M5S). Grazie, Presidente. Chiedo di sottoscrivere questo emendamento. Volevo solo raccontare la di questo emendamento, perché parla ancora del grande e importante decreto Ponti, che è stato fatto nel 2018 grazie al Governo 5 Stelle, Conte 1, e al Ministro Toninelli. Un decreto rivoluzionario perché, dopo tanto tempo, si finanziavano opere utili, opere che interessavano più territori, invece di finanziare un'unica opera inutile. Questo decreto Ponti dava tutta una serie di fondi per la progettazione e la costruzione di nuovi ponti sul Po e anche per la messa in sicurezza di ponti esistenti. Solo nella mia provincia, la città metropolitana di Torino, eravamo riusciti ad avere a disposizione 60 milioni di euro per adeguare almeno cinque ponti, che avevano bisogno di opere strutturali, e anche per costruirne di nuovi, tra cui il ponte di Castiglione e il ponte di Strambinello. Lo dico perché voglio anche stimolare i miei colleghi piemontesi della Lega, che allora hanno votato con noi il decreto Ponti e che adesso, chiaramente, anche loro, sembra vogliano difendere questi fondi. In questo emendamento, noi richiediamo 300 milioni per coprire gli extracosti relativi ai lavori già in parte progettati, già in parte stimati e già in parte anche pubblicizzati sui territori. E non riguardano solo i nove ponti della città metropolitana di Torino, ma riguardano tutte le province che hanno dei ponti sul Po, tra cui i ponti di Cuneo, della Lombardia, eccetera, eccetera. Ma il tema fondamentale è che noi abbiamo… scusate…

(M5S). Grazie, Presidente. Anche questo è un emendamento di buonsenso perché tratta della strategia nazionale per le aree interne; aree interne che sono state dimenticate da questo Governo, che ha definanziato i fondi previsti anche nel PNRR, mentre i vecchi fondi non sono mai stati utilizzati in maniera corretta. Quindi il Governo, di fatto, ha dimenticato le aree interne. Ma nelle aree interne cosa c'è, che cosa succede? Che si stanno spopolando e lo spopolamento non è solo un problema demografico, è anche un problema di controllo del territorio. Infatti, se tu spopoli un'area interna, spopoli anche le attività, magari anche quelle agricole; hai sicuramente delle infrastrutture viarie - ponti e strade - che vanno manutenute lo stesso, ma non saranno manutenute più perché i fondi mancano, vengono dirottati altrove. In questo emendamento noi chiediamo di aumentare un fondo che riesca ad aiutare i comuni e gli enti locali a manutenere le strade e le infrastrutture stradali nelle aree interne incrementandolo di soli 20 milioni. Stiamo parlando di 20 milioni: 20 milioni sono, più o meno, dieci volte quello che ha pagato Salvini per la casa e, quindi, una cifra che magari il Governo riesce a trovare con i suoi amici in giro per l'Italia, perché magari ha dei contatti per trovare finanziamenti in maniera molto facile. Sono pochi 20 milioni, ma sono molto utili per realizzare queste opere nelle nostre zone, nelle nostre aree, che questo Governo ha di fatto dimenticato. Qual è il tema? Se noi non facciamo queste opere, il problema del dissesto idrogeologico o del contenimento anche degli alberi e dei fiumi, si riversa poi nelle città, si riversa a fondo valle. Se noi continuiamo, come fa il Governo, anzi se voi continuate, come state facendo, a negare i cambiamenti climatici, a dire che è tutta ideologia Capisco che parlare di queste cose, parlare dell'ambiente non porti voti. Ma se invece si finanziano opere per mitigare il dissesto idrogeologico, magari non si porteranno voti in più, ma si risparmieranno delle vittime, si risparmieranno danni per le aziende e, chiaramente, si farà una programmazione delle opere infrastrutturali che servono al nostro Paese, invece di farne altre che non servono

(M5S). È chiaro che questo Governo ha fallito sulla sicurezza. Io prendo spesso in giro i miei colleghi di destra a Torino, che dicono che ci sono problemi di sicurezza e dico: ci vorrebbe un Governo di destra per migliorare la sicurezza, cosa che non c'è. Ma la cosa più vergognosa, e questo emendamento lo dimostra, è che quando non sapete cosa dire ve la prendete con gli amministratori locali, dicendo che devono fare qualcosa in più, con i Vigili urbani, però qui togliete i soldi ai Vigili urbani. Quindi, capiamoci un pochettino: voi togliete i soldi a tutte le Forze dell'ordine, non aumentate gli stipendi dei Carabinieri e della Polizia, dite che c'è un problema di sicurezza e siete voi che dovete risolverlo. Siete quasi schizofrenici

## Intervento di "L'ABBATE Patty" - "M5S"

(M5S). Sì, grazie, Presidente. Io voglio leggervi che cosa dice l'articolo 2. L'articolo 2 dice: “Rifinanziamenti in favore dei giovani, dell'innovazione tecnologica e della digitalizzazione e della formazione universitaria”. Quindi, questo è l'articolo, e c'è un fondo che mi sa che avete anche aumentato. Allora, questo emendamento che cosa chiedeva? Chiedeva, prima di tutto, trasparenza, trasparenza sulla valutazione dei progetti. Come li valutiamo questi progetti? E dopo averli valutati, ci deve essere anche una lista del perché sono stati scelti i progetti, di quanto è stato dato e, soprattutto, del risultato ottenuto da quel finanziamento. Perché nel momento in cui noi cerchiamo di far crescere il Paese creando un fondo sulla tecnologia innovativa, digitale, aiutando i giovani, io ho semplicemente chiesto, oltre a questo, che in priorità ci fossero i progetti che vedono una Quindi, favoriamo questo tipo di progetti, chiaramente, dove mettiamo in sinergia e diamo supporto ai nostri giovani - come è richiesto nell'articolo 2 - e alle nostre imprese, perché sono il tessuto italiano e, soprattutto, lo facciamo con trasparenza. Quindi, cosa devo pensare, alla fine? Che il fondo servirà, come al solito, solo a rimpinguare gli amici degli amici? E che magari dei progetti validi che ci sono a livello universitario, quindi con dei ragazzi che danno supporto alle imprese con nuove tecnologie innovative, non saranno considerati? Se mi bocciate questo emendamento, state realmente dicendo questo.

## Intervento di "LAUS Mauro Antonio Donato" - "PD-IDP"

(PD-IDP). Grazie, Presidente. Solo per una nota di chiarezza, in assonanza con l'intervento della collega Guerra. Con questo articolo si prosciugano i fondi destinati alla riforma - stiamo parlando dei vigili urbani - della Polizia locale. Parliamo di una riforma attesa da anni, necessaria per aggiornare un ordinamento del 1986 e per dare più poteri, più strumenti e più tutele agli agenti, gli stessi agenti a cui questo Governo chiede ogni giorno di garantire la sicurezza nelle nostre città. Allora la contraddizione è evidente: da una parte si invoca la sicurezza, dall'altra si tagliano proprio le risorse necessarie a rafforzare chi quella sicurezza dovrebbe assicurarla sul territorio…

## Intervento di "MANCINI Claudio" - "PD-IDP"

(PD-IDP). Grazie, Presidente. Su questo emendamento e sui successivi, relativi al passaggio della proprietà dell'ospedale Forlanini dalla regione Lazio allo Stato, perché questo è l'oggetto dell'articolo del provvedimento, noi abbiamo presentato, come Partito Democratico, degli emendamenti che affrontano due questioni: la prima è che l'attribuzione allo Stato deve essere accompagnata da un'informativa al Parlamento sul successivo utilizzo; la seconda è che venga mantenuta la destinazione per le attività sanitarie. L'ospedale Forlanini è stato chiuso più di 15 anni fa, con grande dispiacere per chi ha dovuto prendere quella decisione. All'epoca il Lazio era stato appena commissariato per i conti della sanità. In una riduzione delle spese sanitarie, le attività residue rimaste all'ospedale Forlanini furono progressivamente trasferite nell'ospedale San Camillo lì adiacente. Da allora l'immobile è vuoto, tranne per qualche utilizzo fatto per le C'è la proposta, avanzata nella scorsa legislatura dal presidente Zingaretti e dall'assessore D'Amato e apprezzata dal complesso delle forze politiche, cioè che possa diventare oggetto di un trasferimento dall'attuale sede del Bambino Gesù al Gianicolo, che è una struttura di grande rilievo non solo per la città di Roma ma sicuramente per tutto il Centro-Sud - e chi ha avuto esperienza di quell'ospedale lo sa perfettamente -, perché quella struttura è troppo piccola per le attuali esigenze. Pertanto, l'ipotesi di trasferimento all'ospedale Forlanini è un'ipotesi che noi pensiamo vada valutata con grande accortezza e positivamente, se ci saranno le condizioni per un accordo tra lo Stato italiano e lo Stato della Città del Vaticano per il trasferimento di quella struttura e l'eventuale riconversione di quella del Gianicolo ad altro utilizzo. Questo aspetto ovviamente richiede un passaggio di informazione al Parlamento, ma richiede anche uno sviluppo di un negoziato tra i due Stati che immagino sarà impegnativo. Quindi, questa è la nostra posizione. Siamo favorevoli a che rimanga la struttura sociosanitaria e non siamo contrari a che si valuti l'accordo con lo Stato del Vaticano per il possibile trasferimento della struttura del Bambino Gesù, che comunque richiede un passaggio parlamentare di verifica

## Intervento di "MARATTIN Luigi" - "MISTO"

(MISTO). Ne userò molti di meno. Condivido le considerazioni che ha fatto il resto dell'opposizione sull'importanza di questi collegamenti ferroviari, in particolare quello. Ho solo una domanda molto umile, anche se è un aggettivo che… l'emendamento dice che l'autorizzazione di spesa si aumenta di 15 milioni per l'anno 2025. Oggi è il 10 dicembre 2025: anche se questo emendamento fosse approvato, come farebbero questi 15 milioni, non dico a essere spesi, ma anche solo a essere impegnati? Andrebbero in economia e saremmo punto e a capo. Quindi, la domanda è molto semplice: il senso di questo emendamento, esattamente, ai fini pratici, qual è

(MISTO). Sarà che - come dice qualche collega - si perde solo tempo, però in qualche modo il tempo dobbiamo farlo passare. Mi riferisco a quanto dice il collega Santillo. Infatti, questo è un altro emendamento che dice: stanziamo delle somme per il 2025, che finisce fra 15 giorni. Ho fatto questa obiezione e, autorevolmente, Santillo mi risponde dicendo: no, ma c'è tempo di impegnarle fino al 31 dicembre. Santillo conosce benissimo i principi di contabilità pubblica e sa benissimo che, dalla riforma del 2015, una spesa si può impegnare in bilancio se è esigibile nell'ambito dell'esercizio stesso. Non è quindi che la puoi impegnare, perché mancano 15 giorni; la puoi impegnare, se mancano 15 giorni e sai che la puoi pagare entro 15 giorni, cosa che, per quanto riguarda tutti questi emendamenti, ovviamente è impossibile. Ora vi voglio chiedere una cosa: noi già passeremo, probabilmente, il tempo fra Natale e Capodanno qui dentro a fare cose sostanzialmente inutili perché discuteremo emendamenti di una legge di bilancio che non può essere toccata; questo fa parte del sistema folle che tutti noi abbiamo costruito. Ma perché dobbiamo fare emendamenti del genere che ci fanno perdere tempo, non servono assolutamente a niente e non hanno alcuna attinenza Una promessa, però: se mai tornerete all'opposizione, non è che li farete pure voi, vero? Perché questo è il ping-pong che sta ammazzando la politica italiana. Cioè, quando uno è in maggioranza dice “queste cose non si fanno”; poi, va all'opposizione, e replica esattamente le stesse sciocchezze. Non so, quindi, quanto vogliamo andare avanti con questo non senso?

## Intervento di "MAURI Matteo" - "PD-IDP"

(PD-IDP). Grazie, Presidente. Vorrei che fosse chiara una cosa: la pubblica sicurezza e l'ordine pubblico sono competenze esclusive dello Stato, che le esercita attraverso il Governo, che le esercita attraverso il Viminale, cioè il Ministro dell'Interno. Per cui non è una competenza dei comuni. Lo dico perché, mentre, da un lato, la maggioranza si riempie la bocca della sicurezza, dall'altro, taglia le risorse ai comuni e, nel frattempo, nella legge di bilancio, non c'è una lira per le Forze dell'ordine, per l'aumento degli organici, per l'aumento degli stipendi, per niente! In compenso, gli aumentate l'età pensionabile. Complimenti

## Intervento di "ROGGIANI Silvia" - "PD-IDP"

(PD-IDP). Grazie, Presidente. Inizia una serie di quattro emendamenti, che abbiamo scritto e presentato, raccogliendo le richieste dei comuni e che purtroppo sono stati bocciati in Commissione. In Commissione questi emendamenti erano stati presentati non solo dal Partito Democratico, ma anche da alcune forze di maggioranza, proprio perché, come abbiamo più volte detto in quest'Aula, i comuni sono di tutti i colori politici e i loro problemi, le loro preoccupazioni, ovviamente riguardano i sindaci di centrosinistra e i sindaci di centrodestra. Diverso è invece come scelgono di spendere i soldi. In questo emendamento, in particolare, stiamo parlando dei fondi che erano stati messi a disposizione con il decreto-legge n. 91 del 2017, chiamato “Resto al Sud”, ossia un decreto per comuni e aziende, per dare la possibilità di sviluppare un'economia al Sud che facesse in modo che le persone potessero scegliere di restare nei loro territori. Notoriamente sono lombarda, ma penso che questo emendamento e questo sostegno ai comuni, che chiedono di non dover restituire allo Stato i soldi, quanto hanno messo a bando entro giugno 2026, siano assolutamente di buonsenso. Se si era scelto di lasciare agli enti territoriali, in particolare del Mezzogiorno, un sostegno, penso che, oggi, a fronte anche dei tagli che sono stati fatti nelle due ultime leggi di bilancio (tagli sulla spesa corrente e richieste di accantonamenti per contribuire alla finanza pubblica), tutto quello che possiamo fare, in quest'Aula, per sostenere i comuni, lo dovremmo fare.

(PD-IDP). Grazie, Presidente. Questo è l'ultimo emendamento della serie che riguarda i comuni. Davvero mi dispiace, perché so che tanti colleghi della maggioranza sinceramente voterebbero a favore di questi emendamenti; mi dispiace che li abbiano presentati e poi ritirati e che oggi, di fronte a un voto, non si schierino dalla parte delle amministrazioni locali, ma decidano di finanziare e sostenere tutta una serie di misure che, in un altro momento - lo vedremo nella legge di bilancio -, definiremmo “marchette”, e di non votare questo emendamento. Questo emendamento chiede una cosa che francamente mi sembra incredibile che non sia condivisa. In questo decreto è stato scritto che il comune deve restituire i fondi (stiamo parlando di alcuni fondi sempre per le opere). Noi stiamo chiedendo che, se un'opera è stata messa a bando entro il 31 dicembre 2025, il comune non debba restituire i soldi. Anche qui - lo ribadisco -, i ritardi con cui spesso i nostri comuni si devono confrontare riguardano un altro tema, oltre a quelli che ho già detto prima, che è quello del personale. Sapete quanti comuni ormai hanno pochissimo personale, non trovano personale e ad esempio per poter fare i bandi di gara, per poter stare dietro all'ordinarietà, si trovano davvero a dover lavorare molto di più, con personale pagato pochissimo? Finalmente c'è stato il rinnovo contrattuale. In questa manovra di bilancio, sono stati stanziati solo 50 milioni per gli aumenti contrattuali accessori. Però, francamente, in tutti i modi dovremmo provare ad andare incontro alle nostre amministrazioni comunali e mi spiace davvero molto che anche questo emendamento, assolutamente di buonsenso, non venga votato e sostenuto da una maggioranza che, invece, ha votato e sostenuto, all'unanimità, tante belle parole nella nostra mozione sugli enti locali.

## Intervento di "RUFFINO Daniela" - "AZ-PER-RE"

(AZ-PER-RE). Grazie, signora Presidente…

## Intervento di "SANTILLO Agostino" - "M5S"

(M5S). Presidente, finita la festa, gabbato il santo. Sono passate le elezioni e adesso vorrei vedere i colleghi di maggioranza campani votare contro questo emendamento. Al collega Marattin, poi, è evidente che c'è tempo fino al 31 dicembre per impegnare le somme. I soldi ci servono, eccome ). Dopo le promesse elettorali - 100 euro in più sulle pensioni minime, condoni per la Campania - 15 milioni li ripristiniamo. La verità dei fatti è che alla maggioranza non interessa la Campania e tutto il Sud

(M5S). Presidente, vede, non solo alla fine di questo mese mancano 21 giorni e non 15, come dice il collega Marattin, ma ciò a cui lui fa riferimento è probabilmente la legge di bilancio, le cui somme dovevano essere previste e spese nel 2026. Per questo decreto-legge, invece, caro collega Marattin - al quale mi rivolgo attraverso la Presidenza - entro quest'anno vanno impegnate le somme di questo decreto-legge. Per questo motivo, insistiamo. Tra l'altro, prima si trattava di un'opera su cui questa maggioranza aveva tolto, quest'anno, i 15 milioni di euro che noi, quest'anno, stavamo rimettendo

## Intervento di "SARRACINO Marco" - "PD-IDP"

(PD-IDP). Grazie, Presidente. Intervengo solo per dire una cosa, non solo per sottoscrivere, ma anche perché qui noi ci troviamo di fronte veramente a qualcosa che va oltre il ridicolo, com'è stato detto anche dai colleghi che mi hanno preceduto. La campagna elettorale in Campania è stata caratterizzata anche dai tagli che ci sono stati anche ai danni della metro che doveva collegare piazza Garibaldi ad Afragola. Il centrodestra, la Sottosegretaria Pina Castiello, e tutti i parlamentari della destra campani si sono affrettati a dire che avrebbero rimesso i soldi per quella metropolitana. Arriviamo a oggi, il giorno della verità, e il centrodestra boccia la proposta delle opposizioni di ripristinare quelle risorse. Ecco perché vi hanno bocciato in Campania, perché sono stanchi delle vostre promesse e sono stanchi delle vostre prese in giro. È successo in Campania e adesso succederà anche in Italia

## Intervento di "SPORTIELLO Gilda" - "M5S"

(M5S). Grazie, Presidente. Finita la campagna elettorale, non fate neanche più finta di avere un qualche interesse per il Sud o per la Campania. Infatti, vi sto chiedendo di restituire i 15 milioni sottratti per la metro Napoli-Afragola. Vi sto chiedendo di restituire quei fondi che avete sottratto a un progetto strategico per la Campania e, in questo momento, sappiate tutti che questo Governo e questa maggioranza ci stanno dicendo “no”: quei fondi non li restituiranno . Per loro, le opere strategiche della Campania e della città di Napoli non sono prioritarie. Noi l'abbiamo sempre saputo, perché siete un Governo nemico del Sud, un Governo nemico della Campania, e l'hanno capito anche gli elettori e le elettrici. Siete quelli delle autonomie differenziate, siete quelli che non danno agli ospedali del Sud, siete quelli che negano, ancora una volta, i fondi tagliati alla metro Napoli-Afragola. Davvero, vergogna

# Esame degli ordini del giorno - A.C. 2678-A

## Intervento di "ALBANO Lucia" - "FDI" - ("Membro di Governo")

. Sull'ordine del giorno n. 9/2678-A/1 Loizzo, il parere è favorevole con riformulazione: “ad adottare il decreto di assegnazione delle risorse previsto dall'articolo 1, comma 339, della legge n. 207 del 2024”. L'ordine del giorno n. 9/2678-A/2 Soumahoro è accolto come raccomandazione. Sull'ordine del giorno n. 9/2678-A/ 3 De Palma il parere è favorevole con riformulazione, premettendo all'impegno, ad ogni capoverso: “compatibilmente con i vincoli di finanza pubblica”. Sull'ordine del giorno n. 9/2678-A/4 Comaroli il parere è favorevole con riformulazione, premettendo le parole: “compatibilmente con i vincoli di finanza pubblica”. Sull'ordine del giorno n. 9/2678-A/5 Vaccari il parere è favorevole con riformulazione, eliminando il terzultimo e penultimo capoverso delle premesse e riformulando il dispositivo, premettendo le parole: “a valutare di accompagnare”. Sull'ordine del giorno n. 9/2678-A/6 Forattini il parere è favorevole con riformulazione. Dopo le parole: “ad accompagnare” inserire le seguenti: “compatibilmente con i vincoli di finanza pubblica”. Sull'ordine del giorno n. 9/2678-A/7 Barbagallo il parere è favorevole con riformulazione, eliminando l'ultimo capoverso delle premesse e riformulando il dispositivo, premettendo le parole: “compatibilmente con i vincoli di finanza pubblica”. Sull'ordine del giorno n. 9/2678-A/8 Roggiani il parere è favorevole con riformulazione, premettendo le parole: “compatibilmente con i vincoli di finanza pubblica”. Sugli ordini del giorno n. 9/2678-A/9 Zaratti, n. 9/2678-A/10 Grimaldi e n. 9/2678-A/11 Bonelli il parere è contrario. L'ordine del giorno n. 9/2678-A/12 Zanella è accolto come raccomandazione, eliminando l'ultimo capoverso delle premesse. Sull'ordine del giorno n. 9/2678-A/13 Marino il parere è favorevole con riformulazione, eliminando ultimo e penultimo capoverso delle premesse e premettendo all'impegno le parole: “compatibilmente con i vincoli di finanza pubblica”. Sull'ordine del giorno n. 9/2678-A/14 Ruspandini il parere è favorevole con riformulazione, premettendo all'impegno le parole: “compatibilmente con i vincoli di finanza pubblica”. L'ordine del giorno n. 9/2678-A/15 Peluffo è accolto come raccomandazione. L'ordine del giorno n. 9/2678-A/16 Amato è accolto come raccomandazione, se riformulato nella parte dell'impegno come l'ordine del giorno n. 9/2678-A/12 Zanella. Sull'ordine del giorno n. 9/2678-A/17 Caso il parere è favorevole con riformulazione, eliminando il terzo capoverso delle premesse e premettendo all'impegno le parole: “compatibilmente con i vincoli di finanza pubblica”. L'ordine del giorno n. 9/2678-A/18 Orrico è accolto come raccomandazione. Sull'ordine del giorno n. 9/2678-A/19 Santillo il parere è contrario. L'ordine del giorno n. 9/2678-A/20 Carmina è accolto come raccomandazione. Sull'ordine del giorno n. 9/2678-A/21 Iaria parere contrario sulle premesse e parere favorevole sull'impegno, con la seguente riformulazione: “a valutare l'opportunità, compatibilmente con i vincoli di bilancio e con gli equilibri di finanza pubblica, di assumere ulteriori iniziative finalizzate al miglioramento delle infrastrutture stradali e ferroviarie nei comuni delle aree interne del Paese, al fine di migliorare l'accessibilità a dette aree”. L'ordine del giorno n. 9/2678-A/22 Marianna Ricciardi è accolto come raccomandazione, eliminando il penultimo capoverso delle premesse. L'ordine del giorno n. 9/2678-A/23 Sportiello è accolto come raccomandazione. Sull'ordine del giorno n. 9/2678-A/24 Quartini il parere è contrario. Sull'ordine del giorno n. 9/2678-A/25 Di Lauro il parere è favorevole con riformulazione. Eliminando le premesse, l'impegno è accolto con la premessa: “compatibilmente con i vincoli di finanza pubblica”. L'ordine del giorno n. 9/2678-A/26 Torto è accolto come raccomandazione. Sugli ordini del giorno n. 9/2678-A/27 Donno, n. 9/2678-A/28 Alfonso Colucci e n. 9/2678-A/29 Francesco Silvestri il parere è contrario. L'ordine del giorno n. 9/2678-A/30 Barzotti è accolto come raccomandazione, inserendo nell'impegno, dopo le parole: “delle progettazioni”, le parole: “e degli interventi programmati”. L'ordine del giorno n. 9/2678-A/31 L'Abbate è accolto come raccomandazione. L'ordine del giorno n. 9/2678-A/32 Casu è accolto come raccomandazione. L'ordine del giorno n. 9/2678-A/33 Dell'Olio, eliminando l'ultimo capoverso delle premesse, viene accolto come raccomandazione. Sull'ordine del giorno n. 9/2678-A/34 Morfino il parere è contrario.

. Contrario.

. Il parere è contrario.

. Sì, accantono.

. Chiedo scusa, ma effettivamente ho avuto pochi secondi per poter valutare l'impegno.

## Intervento di "BARBAGALLO Anthony Emanuele" - "PD-IDP"

(PD-IDP). Grazie, signora Presidente. Chiederemmo, al collega Santillo, di sottoscrivere l'ordine del giorno, tenuto conto, aggiungo, rispetto a quanto già esposto e scritto nell'ordine del giorno n. 9/2678-A/19, che in questa legislatura il Governo Meloni ha definanziato il progetto di RFI per l'attraversamento dinamico fondato su alcuni traghetti ibridi di ultima tecnologia: erano tre i traghetti finanziati e sono stati definanziati. Il reperimento di risorse per l'attraversamento dinamico e l'attraversamento marittimo è indifferibile, perché questo Governo continua a promettere il ponte ma, nel frattempo, le code aumentano per il passaggio delle auto e dei treni sullo Stretto, arrecando un ulteriore danno ai passeggeri, ai cittadini e ai turisti che vanno e vengono dalla Sicilia.

## Intervento di "CASU Andrea" - "PD-IDP"

(PD-IDP). Grazie, Presidente. Io inviterei il Governo a leggere perlomeno l'impegno che propone quest'ordine del giorno e per questo non possiamo accoglierlo come raccomandazione. Noi chiediamo di accompagnare l'attuazione delle misure recate dal provvedimento in esame con ulteriori iniziative, anche normative, volte ad assicurare le esigenze di sviluppo infrastrutturale del Paese, anche garantendo tutti i finanziamenti pluriennali programmati per la realizzazione e l'implementazione di linee metropolitane delle città, in considerazione dell'aumento della domanda di mobilità nei contesti urbani. È in corso un acceso confronto al Senato sulla manovra e su alcuni tagli. Lo scorso anno, abbiamo avuto tagli molto importanti, non solo per la Metro C di Roma, ma anche per le metro di Milano, di Napoli e di tante città. Noi, nei mesi della manovra finanziaria, ci ritroviamo a fare un percorso ad ostacoli, ma con riguardo a quei finanziamenti pluriennali, gli interventi per le metro non possono ridursi a una corsa in cui i fondi spariscono, vengono rimessi e vengono riformulati ogni anno. Chiediamo al Governo perlomeno di impegnarsi a garantire queste risorse in maniera stabile e a evitare che, ogni volta, a ridosso della manovra di bilancio, si vada a vedere lo spettacolo che stiamo vedendo in queste ore. Io posso capire tutte le difficoltà, anche politiche, interne alla maggioranza, ma chiedo al Governo, di fronte a un'opposizione che chiede semplicemente di impegnarsi nella realizzazione delle metropolitane, come si fa a votare contro questo impegno? Potete essere contrari alle nostre premesse, potete essere contrari ai nostri emendamenti, ma come fate a essere contrari alle metropolitane Veramente, chiedo al Governo - se serve accantoniamolo - di leggere l'impegno. Leggiamo l'impegno! Ci sono emendamenti della maggioranza che chiedono per Roma, per Milano, per Napoli, un intervento in questa direzione. Ci sono tutte le dichiarazioni dei Ministri che dicono: noi vogliamo comunque fare le metropolitane e non vorremmo in alcun modo, con la manovra, fermare le metropolitane. Poi, di fronte a un ordine del giorno in Aula, che arriva in Aula e che - nella maniera più costruttiva e più generale possibile e nel rispetto della difficoltà di un momento come questo - pone un impegno che serve a dire che l'obiettivo unitario del Parlamento è di garantire la realizzazione di queste opere, perché queste metropolitane servono ai cittadini, a garantire il diritto alla mobilità e rallentarle, frenarle e perderle, nelle rimodulazioni dei finanziamenti, significa impedirne la realizzazione nei tempi previsti e di fronte a questo, che non è una raccomandazione, ma è un impegno, che penso dovrebbe unire quest'Aula, un parere contrario sarebbe incomprensibile. Quindi il mio invito è, comprendendo anche la difficoltà dei tempi stretti in cui è necessario esprimersi, magari ad accantonarlo o a trovare le formule, ma almeno si voti un impegno unanime del Parlamento su un tema su cui, almeno nelle dichiarazioni e negli emendamenti che poi vengono presentati da tutte le forze politiche, anche di maggioranza, si è d'accordo. Come potremmo, invece, considerare un voto in cui la maggioranza della Camera vota contro le metro di Roma, Milano, Napoli e di tutte le città italiane che stanno aspettando queste opere

## Intervento di "DONNO Leonardo" - "M5S"

(M5S). Grazie, Presidente. Sono veramente allibito davanti a questo parere contrario espresso dalla Sottosegretaria, perché rileggere l'impegno di quest'ordine del giorno, giusto per rendere edotti anche magari i colleghi. Il mio ordine del giorno, escluse le premesse, impegna il Governo, al fine di garantire il diritto all'abitare e allo studio, all'attuazione, quindi alla promozione, di misure e iniziative finalizzate alla realizzazione, con carattere di urgenza e in accordo con gli enti territoriali, di un piano straordinario nazionale per la costruzione, la ristrutturazione e l'acquisizione di alloggi di edilizia residenziale pubblica e sociale e di alloggi e residenze per studenti universitari fuori sede, con particolare attenzione ai poli universitari ad alta densità abitativa. Questo dovrebbe praticamente essere, almeno stanti le parole, le promesse fatte da Giorgia Meloni e dal Ministro Matteo Salvini qualche mese fa, il famoso piano casa di Matteo Salvini. Chiederei, quindi, alla Sottosegretaria, il perché di un parere contrario, visto che questo piano casa è stato annunciato da Giorgia Meloni, da Matteo Salvini, solo qualche mese fa. Immagino che il problema possa essere la copertura di quest'ordine del giorno. Il Governo ha la possibilità di reperire le risorse ovunque. Noi abbiamo indicato, io ho indicato, all'interno di quest'ordine del giorno, come copertura, i soldi che state provando a buttare sul ponte sullo Stretto, anche perché, lo voglio ricordare, la Corte dei conti ne ha bloccato l'iter di realizzazione, anche in considerazione del fatto che lo Stato, se questo progetto non dovesse essere ultimato, dovrebbe provvedere ad una penale di 1,45 miliardi di euro, quindi danni su danni. Al di là di questo, ci sono tantissime altre fonti per finanziare il famoso piano casa da 15 miliardi di euro annunciato da Matteo Salvini e da Giorgia Meloni. Questo è il Governo degli annunci, ma poi agli annunci non seguono mai risultati concreti. Andiamo a prendere i soldi per il riarmo e mettiamoli sul piano casa. Andiamo a prendere quel miliardo di euro che state buttando per i centri in Albania e che non servono a nulla, anche perché siamo di fronte ad un record di sbarchi: da tre anni siete al Governo e abbiamo avuto oltre 300.000 migranti sbarcati nel nostro Paese. Le magliette di Matteo Salvini “stop immigrazione, stop migranti” ormai le ha posizionate nel cassetto, un po' come quella “no ponte”, perché ha cambiato idea anche su quello. Al di là di questo, Presidente, la cosa più grave è che proprio la Premier Giorgia Meloni - ho qui le sue dichiarazioni di qualche mese fa - annunciava questo piano casa, dicendo che è una delle priorità su cui intendiamo lavorare con Matteo Salvini. È un grande piano casa a prezzi calmierati per le giovani coppie, perché, senza una casa, è più difficile costruire una famiglia. Quindi, faremo tutto il necessario per ricostruire una società amica della famiglia e della natalità, nella quale la genitorialità sia protetta e sostenuta. Mi viene però un dubbio. Leggendo queste parole, la Presidente del Consiglio diceva: “Una delle priorità con cui intendiamo lavorare con Matteo Salvini (…) è un grande piano casa” - fin qui tutto a posto - “a prezzi calmierati per le giovani coppie”. Forse, con riferimento ai prezzi calmierati, non si riferiva ai cittadini italiani, alle famiglie italiane e alle giovani coppie italiane. Infatti, Presidente, è notizia di pochi giorni fa che proprio Matteo Salvini, quindi la famiglia Salvini, è riuscita - quello, sì, a prezzi calmierati - ad accedere all'acquisto, a un buon affare, di un mega villone di lusso a Roma. Adesso non ricordo precisamente la zona, a Roma… Camilluccia, mi suggeriscono i colleghi laziali. È una zona dove solitamente i prezzi tanto calmierati non sono, Presidente. Anzi, è una zona dove si vende a circa 4.000 euro al metro quadro. Ma, pensate un po', Matteo Salvini è riuscito a fare un grandissimo affare. Ha preso questa casa a poco più di 2.000 euro al metro quadro, l'ha pagata poco più di 1.300.000 euro. Un grande affare per Matteo Salvini. Forse, la Presidente del Consiglio Meloni, quando annunciava un lavoro con il Vice Premier Matteo Salvini per l'acquisto delle case a prezzi calmierati, si riferiva alla casa di Matteo Salvini o, magari, alla sua, perché anche la Presidente del Consiglio - lo ricordo - qualche mese fa è riuscita ad accedere all'acquisto di una casa da oltre 1 milione di euro

## Intervento di "GRIMALDI Marco" - "AVS"

(AVS). Grazie, Presidente. Ma mi pare che siamo davanti a un salto di qualità; un salto di qualità nelle politiche repressive del diritto all'asilo, del soccorso marittimo. Lo dico con onestà alla destra: fa bene a festeggiare quello che è successo all'Unione europea e ogni tanto farebbe bene anche la sinistra ad ammettere i propri errori e il fatto che l'egemonia culturale sia da tempo nelle mani dell'Internazionale, che non è un'Internazionale rossa. Lo dico perché avere esternalizzato le frontiere, avere messo nero su bianco che l'operazione Albania si possa rifare anche in altri Paesi, è una sconfitta, secondo noi; una sconfitta dell'Unione europea ed è una sconfitta culturale che porta, poi, a dare copertura agli emendamenti di cui abbiamo discusso prima. Nel silenzio di un'opinione pubblica che vede sottrarre 20 milioni di euro alla Polizia locale, a quella Polizia che serve e aiuta la popolazione civile in tanti campi, per poi mettere milioni e milioni di euro e lasciarli, lasciarli in balia di teocrazie, dittature e, appunto, Paesi che non rispettano i diritti civili. Parlo della Libia, parlo della Tunisia, parlo dell'Egitto. Credo che il nostro tentativo di andare controcorrente, lo sappiamo, in questo campo è un tentativo che, però, prova a ricordare alcune verità storiche, cioè che il Mediterraneo oggi è il più grande cimitero a cielo aperto del nostro globo; che non si è fatto nulla per contrastare i cosiddetti grandi capi degli scafisti, cioè quelli che andavano cercati in tutto il globo terracqueo, e anzi, i pochi che abbiamo arrestato sono stati rispediti con voli di Stato in quei Paesi, per poi vedere con la beffa che in quei Paesi non sono più persone gradite, perché hanno stuprato, violentato e contribuito al sistema non solo di repressione, ma di tortura, in quei Paesi. Vedete, quando vi diciamo che tutto questo, prima o poi, lo pagheremo doppiamente è perché già oggi siamo ricattabili. La vicenda Almasri dovrebbe ricordarvi che, ogni volta che mettete milioni di milioni di euro per esternalizzare le frontiere, state per subire un ricatto, perché o continuerete a mettere più soldi e più risorse o, prima o poi, vi ricatteranno al contrario. Questo è l'insegnamento di questi anni. Oggi potete pure cantare vittoria, dire che prima o poi i CPR in Albania funzioneranno; noi continueremo a dirvi che non funzionano, che sono un grande fallimento economico, sociale e civile, e lì dentro rischia di esserci anche il baratro della nostra Unione europea e del nostro vecchio continente

## Intervento di "IARIA Antonino" - "M5S"

(M5S). Grazie, Presidente. Il collega Santillo ha parlato, giustamente, di un progetto che aveva un senso e costava molto meno, che era quello dell'attraversamento tramite grandi navi, lunghe 200 metri, per ospitare dei Frecciarossa, anch'essi lunghi 200 metri, previa realizzazione dell'Alta velocità sulla tratta Salerno-Reggio Calabria e arrivare a Villa San Giovanni per poi attraversare lo Stretto veramente in 30 minuti, ma risparmiando 3 ore da Roma a Reggio Calabria, o a Villa San Giovanni, per la precisione. Ma c'è un altro progetto che è prodromico a questo intervento e che è il porto a sud di Villa San Giovanni. Lo cito perché questo porto a sud di Villa San Giovanni è sempre promesso dalla maggioranza e dai deputati calabresi della provincia di Reggio e anche dal presidente della regione Calabria, sempre promesso, rilanciato come programma, come quasi fatto, come finanziato, però, di questo progetto non c'è proprio quasi nulla di certo. Quindi delle due l'una: rimaniamo sul fatto che il ponte sarà, come al solito, un ennesimo spreco di soldi e non verrà mai fatto, ma magari salvatevi la faccia, dando veramente forza alla costruzione del porto a sud di Villa San Giovanni che bypasserebbe l'abitato di Villa San Giovanni e creerebbe proprio quelle banchine moderne che possono ospitare queste navi e aumentare anche la concorrenza dell'attraversamento tramite traghetti sullo Stretto di Messina e libererebbe il porto vecchio di Villa San Giovanni per creare quello che può essere uno dei più bei porti turistici del nostro Paese, ma direi anche di tutto il Mediterraneo. Questa però è una visione troppo alta, perché stiamo parlando di un bellissimo ponte con un bel pilone di 300 metri, questa roba che fa veramente molto piacere all'ego e al machismo di questa maggioranza. Il porto a sud, invece, lo cito perché, nei giornali locali di Reggio Calabria, viene detto sempre: sì, lo faremo il porto a sud, tranquilli, lo facciamo, è già finanziato, ci sono già i soldi. Ebbene tirateli fuori, tirate fuori questi soldi, non fate il gioco delle tre carte, non fate, come si dice in Calabria, “

## Intervento di "ROGGIANI Silvia" - "PD-IDP"

(PD-IDP). Grazie, Presidente. Volevo unirmi a quanto ha già detto il collega Casu, anche perché qui parliamo di interventi già programmati, e quindi, se il parere è contrario, il Governo ci sta dicendo che ci sono dei problemi sugli interventi già programmati, cosa che in effetti noi avevamo notato, perché avete tolto dei soldi agli interventi programmati con le ultime leggi di bilancio e anche con quest'ultima. E allora sarebbe meglio parlare in modo chiaro relativamente agli interventi sulle metropolitane di Milano, Roma e Napoli, che sono città che ovviamente si trovano ad avere - faccio l'esempio di Milano - 1,5 milioni di abitanti e 4,5 milioni di Ecco, grazie per averci detto, finalmente con chiarezza, dopo i tagli che avete fatto, che siete contrari agli interventi per le metropolitane, anche a quelli già programmati, come c'è scritto negli impegni

## Intervento di "SANTILLO Agostino" - "M5S"

(M5S). Presidente, oggi sono stati accolti con riformulazione numerosissimi ordini del giorno, mentre il mio e pochi altri no. Purtroppo, il mio è figlio di un Dio minore perché parla dell'attraversamento dinamico dello Stretto di Messina. Questo parere contrario mostra tutta la miopia di questa maggioranza e di questo Governo davanti al sogno proibito di Salvini, perché c'è uno specchio d'acqua bellissimo, riconosciuto a livello internazionale, uno ci fa una grande opera, sa che impatta nei confronti dell'ambiente e nei confronti dell'ecologia, allora dirà: dovrò chiedere l'autorizzazione a qualcuno? Eh sì. A chi? Guarda, dovresti rispettare la direttiva europea. Eh no, io sono Salvini e, quindi, me ne frego della direttiva e vado avanti comunque. Guarda, lì ci passeranno delle persone, ci passeranno delle merci, qualcuno dovrà un po' capire qual è il costo di questi passeggeri e di queste merci, e quindi ci sarà qualcuno a cui chiedere un permesso, tipo l'Autorità di regolazione dei trasporti? Eh no, io sono Salvini e quel permesso sul piano tariffario non lo voglio chiedere. Ma, poi, voglio organizzare questa grandissima infrastruttura, la voglio realizzare: pensate, è un'infrastruttura che è due volte e mezzo quella attualmente più lunga al mondo come ponte ferroviario. Dovrò chiedere l'autorizzazione a qualche tecnico pubblico, magari mi dice se si può fare o meno? Che so, al Consiglio superiore dei lavori pubblici? Ma no, io sono Salvini e lo faccio anche senza il permesso del Consiglio superiore dei lavori pubblici. Ma c'è un “però”: il però è che quest'opera non si sta facendo. D'altronde, Salvini si è anche giocato un decreto-legge “Ponte sullo Stretto”, che non è nemmeno riuscito a portare avanti. Sarà l'unico decreto-legge della storia della Repubblica di cui non se ne fa niente. Io vi invito, colleghi, a prendere l' Ma c'è un detto formidabile che vale la pena ricordare: meglio un uovo oggi che una gallina domani, ricordavano i nostri avi. E infatti, oggi la gallina è quest'ordine del giorno, che chiede di stanziare dei fondi come impegno - non economicamente ancora -, per realizzare un attraversamento con belle navi che possano prendere all'interno, in pancia, treni da 200 metri, che arrivano a Villa San Giovanni, attraversano lo Stretto, poi, da Messina, un treno se ne va a Palermo, l'altro se ne va a Catania e Siracusa, e così sì che andiamo già oggi a dimezzare la tempistica per attraversare il ponte sullo Stretto

(M5S). Grazie, Presidente. Ne userò molti meno. In verità, comprendo l'imbarazzo del Governo, perché il collega Donno ha proposto, come copertura, il costo del ponte sullo Stretto di Messina, in buona sostanza. Però, voglio ricordare a tutti voi che la Presidente Meloni è stata qui una mesata fa, più o meno. Si apprestava a portare le sue comunicazioni al Consiglio europeo e ha detto che il Piano casa era un impegno tangibile da parte del Governo. Allora, faccio la richiesta di accantonare quest'ordine del giorno, perché si potrebbe approvarlo con la vostra canonica formula “compatibilmente con i vincoli di finanza pubblica”, in maniera tale che voi diate una risposta concreta all'impegno del Piano casa e non lo lasciate in aria, come se fosse un fantasma che aleggia su questo Governo. Invece, come ricordava Donno, gli unici che stanno risolvendo il problema della casa sono Salvini e Meloni. Tutte e due a Roma

## Intervento di "SILVESTRI Francesco" - "M5S"

(M5S). Grazie, Presidente. Semplicemente una mia curiosità, perché - e per assurdo ringrazio il Governo - giustamente si è preso qualche secondo per riflettere rispetto a un ordine del giorno, per me assurdo, del collega Casu, che aveva l'ambizione di riportare un benessere alle nostre infrastrutture quando nella legge di bilancio viene del tutto definanziato. Quindi, l'indirizzo del Governo mi sembra estremamente chiaro, ma la buona fede, la grande fiducia che il collega Casu aveva in questo Governo, si è sintetizzata in un accantonamento. La mia domanda è questa: se il Governo ha accantonato, e quindi si è preso 20 secondi, credo, per riflettere, vuol dire che nelle intenzioni del Governo in Aula c'era quella di votare favorevole. Volevo chiedere con chi si è confrontato il Governo perché il parere sia diventato da favorevole… perché, se si è presa del tempo per riflettere, vuol dire che c'era la sua intenzione di confermare il voto contrario. Cioè, ha chiesto un parere veloce al Ministero dei Trasporti, che ha detto “no, l'ordine del giorno Casu deve morire”? È questo? Perché in pochi secondi lei ha risolto - suo tramite, Presidente, mi scuso - la questione. Quindi volevo capire se il Ministro dei Trasporti, in pochissimi secondi, abbia confermato tutti i definanziamenti che ci sono in legge di bilancio. E lo dico perché il Ministro dei Trasporti ci ha anche stupito con le sue dichiarazioni, in cui, proprio sulla questione dell'invio delle armi, ammette che questo invio toglie soldi alla sanità, ai trasporti e a tutto il resto, in totale contraddizione con le logiche del Governo di questi anni. Quindi, non ho capito se, dopo che il Ministro dei Trasporti ha dichiarato a tutta Italia che la linea del Governo di questi 3 anni è stata fallimentare e che veramente i soldi dell'invio delle armi hanno tolto fondi alle nostre infrastrutture, oggi, dopo un suo - e la ringraziamo per questo - sollecito al Ministro dei Trasporti, sia arrivata una risposta veloce, netta e sincera di un diniego ai fondi che erano destinati alle nostre infrastrutture, che sono ovviamente nell'interesse generale di tutte le nostre collettività

## Intervento di "SIMIANI Marco" - "PD-IDP"

(PD-IDP). Grazie, Presidente. Anch'io chiedo all'onorevole Santillo di sottoscrivere l'ordine del giorno. Vorrei dire che ci ritroviamo di nuovo a porre un tema vero che riguarda la popolazione della Calabria e della Sicilia, e non solo, anche di tutto il Sud, visto che sono fermi, oggi, 13,5 miliardi, programmati negli anni, per una cosa che ancora non si realizzerà. Credo che questo sia un grave errore dal punto di vista non solo politico, ma per i cittadini della Calabria e della Sicilia. Noi dobbiamo dare risposte importanti, che riguardano i servizi pubblici locali e i servizi idrici. Vi ricordo che oggi, nel Sud, ci sono problemi enormi in quelle regioni. Ecco perché è importante non solo attivare sistemi per un attraversamento veloce, come hanno detto sia l'onorevole Barbagallo che l'onorevole Santillo, ma, soprattutto, di poter giocare, in legge di bilancio al Senato, quegli emendamenti che oggi ci sono e che possono dare risposte concrete “in attesa di”, perché voi oggi tenete ferme delle risorse che non vedranno la luce. Ecco perché è importante non solo votare quest'ordine del giorno, ma definire, anche insieme, una strategia per utilizzare quelle risorse che oggi possono dare risposte ai cittadini della Calabria e della Sicilia.

## Intervento di "SPORTIELLO Gilda" - "M5S"

(M5S). Grazie, Presidente. Chi ha letto questo provvedimento sa che, all'articolo 5, al comma 1, si prevede lo stanziamento di un contributo al Ministero della Salute non superiore a 110 milioni di euro, per provvedere alle transazioni pecuniarie, alle obbligazioni pecuniarie, conseguenti a sentenze. Ebbene non vengono inserite le sentenze, non vengono elencate le sentenze che andranno contemplate e, con questo impegno che propongo al Governo e alla maggioranza - perché lo metto ai voti - chiedo di inserire, nel rispetto di queste sentenze, quella che prevede il pagamento, a carico del Servizio sanitario nazionale e, quindi, dello Stato, delle rette delle RSA. C'è, infatti, una sentenza, che scrive nero su bianco, che si tratta di diritto alla salute quando ci si rivolge ad una RSA per situazioni mediche, e queste devono essere sostenute dal Servizio sanitario nazionale. Sono mesi che vi chiediamo di rispettare questa sentenza. Abbiamo l'occasione di farlo. Vi chiediamo, nel primo provvedimento utile, visto che non lo farete in questo, di rispettare questa sentenza e di prevedere che le rette delle RSA siano a totale carico dello Stato, perché parliamo di diritto alla salute. Vede, rappresentante del Governo, maggioranza, queste sono le emergenze del Paese che pesano quotidianamente sulle spalle delle persone. Queste sono le emergenze a cui dovreste dare risposta e verso cui ogni volta, puntualmente, girate la faccia. Avete allora l'occasione di dire come la pensate, avete l'occasione di sostenere questo impegno che sto proponendo a voi e al Governo. Vediamo come voterete

# Dichiarazioni di voto finale - A.C. 2678-A

## Intervento di "BONETTI Elena" - "AZ-PER-RE"

(AZ-PER-RE). Grazie, Presidente. Grazie, Sottosegretaria. Oggi quest'Aula è stata interrotta nelle votazioni da una notizia che abbiamo salutato tutti come estremamente positiva e con il grande orgoglio che era dovuto, cioè il riconoscimento da parte dell'UNESCO della cucina italiana. In qualche modo, mi è venuto in mente, per paradosso comparativo, che la cucina italiana vive, per sua natura, di una specificità che la rende unica, eccellente a livello internazionale: è una cucina che sa ricomporre differenze, ingredienti diversi, con un'arte che sa uniformare questi ingredienti, queste caratteristiche territoriali in una organica e armoniosa proposta, che, poi, è quella che ci viene riconosciuta a livello internazionale. Ed è esattamente il contrario di quello che, troppo spesso, noi stiamo vedendo fare da parte del Governo che, forse, fraintendendo l'idea di decreti d'urgenza che sempre di più si caratterizzano come , ha reinventato una modalità di decretazione, che è quella di raccogliere gli ultimi ingredienti che sono rimasti nella credenza o le cose in disordine che sono rimaste nella casa, e cercare, in qualche modo, di raffazzonare una proposta per non perdere gli obiettivi. Questo è questo decreto di fine anno: state facendo un po' le pulizie prenatalizie, avete aperto la cassa dei Ministeri, avete visto quali risorse non erano state spese, avete visto quali interventi erano in ritardo o necessitavano di correttivi e, senza nessun elemento di organicità, se non, appunto, l'elemento del rimediare e rattoppare errori fatti, mancanze fatte nel corso di quest'anno, avete congegnato complessivamente questo tipo di provvedimento. Noi abbiamo più volte denunciato questo come un modo non efficace di governare, che, a distanza di più di tre anni di Governo - siete tra i Governi, ormai, più longevi della nostra Repubblica - non è più concesso, non dovrebbe essere più concesso, perché qui non si tratta della non capacità di governo o di amministrare, ma si tratta, tutte le volte, di andare avanti e, poi, tornare indietro e raccattare i pezzi che si sono persi per strada. Dentro questo decreto, è stato già ricordato, ci sono misure che riguardano le infrastrutture, la sanità, il Fondo per la casa, la questione delle Forze dell'ordine, gli interventi su Milano-Cortina, alcuni interventi che riguardano anche le questioni universitarie, le borse per gli specializzandi, il Fondo per l'Ucraina. Diciamo che sono tutti i titoli che, presi singolarmente, meritano certamente un'attenzione e una risposta doverosa. Il tema è: perché non è stato fatto prima? Perché viene fatto all'ultimo minuto? Perché in questo modo le risorse che sono state impegnate e riallocate dall'articolo 7 di questo decreto, non erano state, invece, spese per gli intenti rispetto ai quali il Parlamento aveva scelto di indirizzare fondi specifici. Ho fatto questa premessa metodologica che giustifica, ancora una volta, non solo la nostra contrarietà, ma il nostro invito al Governo a cominciare ad agire con una visione sistemica e strategica diversa, perché non sono più i tempi nei quali si mettono delle piccole azioni, quasi da bandiera simbolica. L'Italia si trova in un momento drammatico della propria storia, come l'Europa, e serve una capacità di Questo è il motivo per il quale noi ci asteniamo, ci asterremo su questo provvedimento, perché non riconosciamo minimamente questa capacità di governo e di visione. Su questo, ancora una volta, solleviamo un'urgenza, che non credo ci verrà riconosciuta dal Governo, ma pensiamo che sia nostro compito e nostro dovere non tergiversare su questo. Entriamo, però, nel merito, perché è evidente che l' L'investimento sulle infrastrutture e sulla rete ferroviaria è assolutamente qualcosa di benvenuto. Ci chiediamo come mai i ponti della Lombardia, le strade provinciali piene di buche, i ponti sul Po non siano stati, invece, inclusi in questa iniziativa. Diamo il benvenuto a quelle iniziative di sostegno alle eccellenze sanitarie: ci chiediamo perché, però, non riconosciamo che c'è da riformare in modo significativo il sistema sanitario. Gli interventi che facciamo sulla regione Sicilia: noi diciamo che sono sempre tardivi, perché in questo momento andrebbe semplicemente commissariata la sanità della regione Sicilia, perché anche un istituto di eccellenza, come l'ISMETT, oggi non è inserito in un contesto adeguato, che sappia dare le risposte che meritano i cittadini siciliani sul tema della sanità. Sul tema dell'ordine pubblico, bene le risorse che mettiamo sulle Forze dell'ordine. Oggi noi faremo un'interrogazione al Ministro dell'Interno in questa direzione per un maggiore investimento sulla sicurezza e sull'ordine pubblico nelle nostre città, ma, se i soldi vengono, in qualche modo, distolti da altri capitoli, che ancora erano destinati allo stesso scopo, facciamo il gioco delle tre carte, ma, alla fine, i cittadini non ottengono quello che invece dovrebbero ottenere, cioè un miglioramento delle condizioni dell'ordine pubblico e della sicurezza. Sulla questione specifica che interessa questa città, cioè l'accordo sul riutilizzo del Forlanini, sul progetto di essere utilizzato per allargare il Bambino Gesù, noi lo abbiamo sostenuto, lo sosteniamo, e ci mancherebbe altro. Il nostro responsabile alla sanità è l'assessore che ha costruito questo progetto e mi chiedo come sia possibile che forze dell'opposizione oggi dicano che questo è un progetto che va disconosciuto, come è accaduto e dimostrato dal voto di quest'Aula. Noi rimaniamo coerenti e pensiamo che sia un investimento utile e, da questo punto di vista, chiediamo al Governo, invece, di dare seguito pieno e, quindi, di non distogliere alla finalità per cui era stato costruito l'accordo esattamente quel pezzo. Siamo, Sottosegretaria, al limitare della legge di bilancio: abbiamo 2 miliardi di euro di vecchie risorse non usate che, all'ultimo minuto, dobbiamo raffazzonare. Io faccio una richiesta preventiva. La prossima legge di bilancio ha poche risorse a disposizione, e voi avete detto: lo facciamo per mantenere i conti in ordine. Bene, se sono poche le risorse a disposizione, non vorremmo ritrovarci allo stesso modo, da qui ad un anno, a dover mettere delle pezze perché le poche risorse a disposizione sono state usate male o non sono state usate; perché, altrimenti, questo significherebbe condannare l'Italia a una gestione, come dire, contraddittoria atto dopo atto senza finalmente restituire al Paese quella visione - che deve avere - di rilancio della produttività, della competitività e dell'equità sociale, che sono le tre leve su cui la nostra Repubblica si è costruita

## Intervento di "CARMINA Ida" - "M5S"

(M5S). Grazie, Presidente. Colleghi, oggi il MoVimento 5 Stelle annuncia il suo voto contrario a questo decreto Economia, e lo facciamo guardandovi negli occhi, perché questo provvedimento non sostiene l'Italia, la indebolisce, la divide, la svende. Ci presentate un decreto Economia che non solo è debole, ma è una vera offesa per il Paese: ben altre risposte si dovevano agli italiani in affanno; un decreto che avrebbe potuto dare un reale sostegno a imprese e famiglie in difficoltà e rafforzare il Paese in un momento in cui i salari scendono, i prezzi salgono e la povertà aumenta. Siamo immersi in una economia globale segnata da tensioni, conflitti, nuovi dazi, instabilità energetica e con le imprese italiane, soprattutto le piccole e medie, schiacciate. Eppure, in questo decreto non c'è una sola risposta ai problemi veri, non c'è un'idea su come proteggere le nostre filiere produttive, non una misura per sostenere i settori più colpiti dai dazi, dalla crisi energetica, dagli effetti di una guerra non ufficialmente dichiarata ma economicamente sostenuta dall'Italia, che ne subisce ricadute disastrose. Non c'è un segnale che dica: abbiamo capito la fase in cui ci troviamo. E tante erano state le promesse di Giorgia Meloni, ad esempio lo scudo che avrebbe dovuto cautelare, rispetto ai dazi, le imprese italiane di 25-32 miliardi di euro. Ma, al solito, promesse al vento, nulla, uno zero assoluto. Avrebbe potuto essere un'occasione per ridurre le diseguaglianze, soprattutto fra Nord e Sud, e invece le approfondisce. A cosa si riduce questo decreto? È un decreto vetrina con un titolo altisonante: “Misure urgenti in materia economica”, con dentro poco o nulla di ciò che serve davvero; segnato dalla frammentarietà, con scelte opinabili e a volte opache, come i 170 milioni di euro attribuiti a Invimit; e, soprattutto, senza visione: manca una linea, una strategia, il coraggio. Andiamo alle misure: poche, confuse, sbagliate, inefficaci e discriminatorie. Sulle ferrovie annunciate 1,8 miliardi nel 2025 ma distribuiti senza un criterio di equità territoriale, senza attenzione alle aree interne; non c'è una sola idea per il Mezzogiorno. Si potrebbe dire: gli appalti partono, i treni no E proprio sulle infrastrutture il Mezzogiorno è il grande tradito. Non c'è niente, non un euro, non un progetto, non una strategia, una parte intera del Paese ignorata con ostinazione; territori con infrastrutture ferme agli anni Ottanta; l'85 per cento dell'alta velocità è solo al Nord; città che perdono giovani, quelli sì che corrono, corrono via dall'Italia che non riesce a dare loro un'opportunità: 175.000 giovani dai 25 ai 34 anni sono andati via dall'Italia da quando c'è il Governo Meloni, 44.000 dalla Sicilia; ed è una cifra approssimata per difetto perché riferita solo ai residenti, mentre tanti vanno via senza cambiare residenza, con la speranza di poter tornare. Abbiamo aree interne che affondano e, mentre il Sud sprofonda nell'indifferenza di questo Governo, per Milano-Cortina aprite il rubinetto in questo decreto. Questo è il capitolo più imbarazzante, qui per Milano-Cortina i soldi ci sono sempre: tanti, subito, senza esitazione, senza limiti; per la pista di Non parliamo, poi, degli investimenti esteri: zero alle imprese italiane; invece, stanziate 40 milioni per le imprese private in Ucraina e altri 77 per gli anni successivi, come se non bastasse: ci stiamo già svenando per questa guerra per produrre armi! Per le imprese italiane nulla, per i distretti che chiudono nulla. “Prima gli italiani” dite, ma gli italiani mi sa che arrivano sempre ultimi. Sul Piano casa, mentre i 15 miliardi promessi sono spariti, restano poche briciole: 75 milioni per un Fondo che aiuta giovani che, però, hanno già la stabilità economica. E gli altri? I giovani precari, gli intermittenti, quelli che non hanno un garante? Fuori, esclusi, dimenticati. Non pensiamo ai comuni, agli enti locali. Invece di restituire le risorse tagliate, aumentate l'imposta di soggiorno e vi prendete il 30 per cento delle entrate aggiuntive, con la scusa che lo state facendo per la voce “disabilità”. Ma invece, ai Andiamo alla sicurezza: propaganda che si mangia la realtà. Sul fronte della sicurezza urbana voi, da un lato, stanziate altri 20 milioni per la cooperazione con le Polizie estere di Paesi extraeuropei non identificati nel decreto - non sappiamo se sia la Polizia del generale libico Almasri -, ma, dall'altro, li prendete dal Fondo per la polizia locale creato dal Presidente Conte. Cioè, voi curate la sicurezza fuori dall'Italia e non vi interessa nulla… deprivate i fondi per la Polizia urbana, per i Vigili urbani La sanità. Alcune eccellenze sono finanziate: ISMETT, Policlinico Umberto I, Human Technopole; altre eccellenze, però, vengono tenute fuori, come il Centro di cardiochirurgia pediatrica di Taormina, che senza interventi del caso chiuderà il 1° gennaio di quest'anno. Nessuno contesta il valore di queste realtà, ma, mentre curate le vetrine, il Servizio nazionale si sgretola, muore. Mancano i servizi: pronti soccorso allo stremo, reparti che chiudono, infermieri che migrano, attese interminabili per una visita. E voi, in tutto questo, prevedete solo un aumento agli specializzandi da 4.700 euro lordi l'anno. Se voi ci pensate bene è una miseria: non basteranno nemmeno a coprire i soldi dell'affitto, soprattutto nelle grandi città. Colleghi, noi abbiamo un'altra idea del Paese: un'Italia che investe dove serve davvero; salari, perché senza redditi non c'è crescita; scuole, università e ricerca, perché senza conoscenza non c'è futuro; piccole imprese, perché sono il cuore produttivo della Nazione; sicurezza energetica e autonomia tecnologica, perché un Paese dipendente non sarà mai un Paese forte; servizi pubblici che funzionano, perché è lì che si misura la dignità di uno Stato. Questa è la direzione che serve, e in questo decreto, purtroppo, non c'è. Per queste ragioni, per l'assenza di una visione, per la mancanza di coraggio, per le scelte inique che danneggiano il Paese, per l'abbandono del Mezzogiorno, per l'ipocrisia che attraversa ogni capitolo, il MoVimento 5 Stelle voterà convintamente contro, non per spirito di opposizione, ma per spirito di responsabilità, perché l'Italia non merita un “decreto cerotto”, merita un progetto vero, merita un futuro

## Intervento di "FARAONE Davide" - "IV-C-RE"

(IV-C-RE). Grazie, Presidente. Sottosegretaria, se avessimo voluto fare un elenco dei fallimenti di questo Governo non saremmo stati più bravi di voi nel descriverli in un decreto , visto che avete messo lì dentro - neanche nella Prima Repubblica si facevano decreti di questo tipo - di tutto. È l'elenco dei fallimenti, perché poi ad ogni punto di questo decreto, ad ogni articolo c'è la corrispettiva mancata azione da parte del Governo. Si parte dalla casa, che è un tema assolutamente centrale nella società e nel Paese e continua ad essere un tema di propaganda per voi. Io le ho chiarissime in mente, le ho nelle orecchie le parole della Meloni nei giorni d'agosto, d'estate, al convegno di Comunione e Liberazione quando prometteva 15 miliardi di euro di investimenti sulla casa, 15 miliardi di euro di investimenti sulla casa per realizzare abitazioni, edilizia residenziale pubblica, edilizia agevolata e convenzionata, quella che servirebbe alle giovani coppie, quella che servirebbe alle famiglie povere. Invece, l'unico argomento che avete trattato quando vi siete occupati di casa è stato o il condono o la sanatoria. Per cui, forse hanno compreso male gli italiani o coloro che vi hanno ascoltato al convegno di Comunione e Liberazione: non vi preoccupavate della realizzazione delle case, ma vi preoccupavate di un piano casa che sostanzialmente accontentasse gli elettori, come è accaduto in Campania fino a qualche tempo fa. In più vi abbiamo sentito litigare sulle banche: ogni santo giorno Salvini dice una cosa e Tajani dice l'opposto su questo tema. Io mi sarei preoccupato di una cosa soltanto, Sottosegretaria, e cioè di mettere attorno a un tavolo le banche, in questo Paese, e chiedere loro: ma ci spiegate come è possibile che quando la Banca centrale europea aumentava i tassi allora i tassi sui mutui variabili aumentavano contestualmente e immediatamente e da quando la Banca centrale europea ha cominciato a ridurli, invece, non si riducono con la stessa rapidità e contestualità? Questo è quello che dovrebbe chiedere il Governo alle banche anziché stare lì a calcolare quanto hanno guadagnato per mettere le tasse. Invece, le banche sono libere di fare dei correntisti e di coloro che accendono un mutuo tutto quello che vogliono senza che questo Governo agisca minimamente. Così come il secondo tema nell'elenco drammatico che avete scritto in questo decreto è il tema della sicurezza e delle Forze dell'ordine. Voi siete andati a sedervi su quelle seggiole dicendo che avreste investito sulle Forze dell'ordine, che avreste messo più soldi per gli stipendi, che avreste addirittura ridotto l'età pensionabile. Dovevate stravolgere la Fornero e per i lavori usuranti - perché chi lavora nelle Forze dell'ordine svolge un lavoro usurante - addirittura si prevedevano riduzioni più drastiche. Avete fatto questo provvedimento - e avete fatto anche la legge di bilancio - e il regalo che fate è non stipendi più alti ma età pensionabile avanzata. Non avete assunto - o trovato le risorse per assumere - i 10.000 agenti che vi chiedono le Forze dell'ordine, perché dicono che non ce la fanno. E non solo non assumete 10.000 agenti, ma 500, presenti sul questo territorio, li spedite in Albania, dove spendete risorse per centri che non funzionano. Un giorno vi chiamerà qualcuno in causa per aver tenuto aperto, dall'ottobre 2024 ad oggi, centri che costano per gli ospiti eventuali, perché non ci sono stati ospiti in questi centri, tre volte di più dei CPR in Italia, avendo il 20 per cento dei posti nei CPR in Italia vuoti! Le Forze dell'ordine in Albania costano, per il vitto e l'alloggio, 18 volte di più delle 5.000, 6.000 euro giornaliere che vengono stanziate per i poliziotti e le Forze dell'ordine nei CPR in Italia! Quindi, non solo questi centri non funzionano, ma ci costano un sacco di soldi e ancora ce ne costeranno, visto che, all'orizzonte, non si prospetta nulla di buono. Poi passiamo al capitolo, sempre l'elenco dei Scusate, ma 17.278 non è un numero chiuso? Oppure leggiamo male i provvedimenti che questo Governo mette in campo? È un numero chiuso. Non si interviene, se non in maniera ridicola, sugli specializzandi, che è quello che bisognerebbe fare di più, perché mancano specializzazioni mediche e mancano soprattutto alcune specializzazioni mediche. Se facciamo riferimento, ad esempio, ai pronto soccorso, vediamo che proprio lì mancano medici, perché se ne specializzano di meno. Cosa ha fatto il Governo su tutto questo? Il nulla, se non prendere per i fondelli gli studenti, illudendoli che chiunque si fosse iscritto a medicina un giorno sarebbe diventato medico. Poi, fai fare la prima prova e passa soltanto il 12 per cento degli studenti che partecipano, perché pensi che fisica, chimica e biologia si possano studiare in qualche settimana e poi, magari, fai il secondo turno e ne passeranno un altro 10 per cento, abbondiamo. Vorrà dire che rimarranno, di quel numero chiuso, 17.278 di cui parlavamo poco fa, che è un numero chiuso, ma ancora di più perché si sottrarranno 6.000 studenti almeno, che non accederanno, perché non avranno passato le prove. Per cui è un numero strachiuso, non chiuso, a doppia mandata. E, poi, Governo, senza il Piano nazionale di ripresa e resilienza non staremmo con lo 0.4 di PIL. Tutte le volte che è venuta la Meloni in quest'Aula ci ha sempre detto che l'Italia era la locomotiva, che noi avevamo il PIL più forte di tutti e che eravamo quelli che crescevano di più. Poi arriva Dombrovskis tira fuori i dati della Commissione europea e scopriamo che l'Italia è allo 0,4, la Francia 0,7 e la Spagna il 2,9. E noi siamo allo 0,4 soltanto grazie allo strumento del Piano nazionale ripresa e resilienza, senza il quale saremmo in piena recessione! E viene qua, con la faccia tosta, a dirci che, invece, siamo la locomotiva! Se fossimo la locomotiva, staremmo a frenare l'Europa, abbondantemente, più di quanto sia già frenata per alcune regole che si è data, assolutamente incredibili. E lo diciamo ancora di più, perché i vostri amici, quelli che elogiate quando vi insultano, perché a voi piace che Trump vi insulti e voi dite: bravo… È proprio masochistico il vostro atteggiamento. Lui non solo dice che l'Europa non conta nulla, che va disgregata, mentre difende, da sovranista, gli Stati Uniti d'Europa in quanto Stato federale, ma ci mette anche dazi, su cui, anche lì, aspettavamo i 25 miliardi di investimento del Governo per compensare le perdite delle imprese sui dazi. Dove stanno, Sottosegretaria, le risorse per dare alle imprese, ai cittadini il sostegno a seguito dei dazi degli Stati Uniti d'America? Quindi, 15 miliardi dovevate metterli sulla casa, 25 miliardi dovevate metterli sui dazi. Mi potrete dire: ma c'è la legge di bilancio nell'altra Camera, si sta discutendo lì. Andiamo a vedere la legge di bilancio: non c'è un euro sui temi che oggi abbiamo affrontato e che stanno dentro questo In più, il tema delle tasse. Io credo che, su questo, veramente, avete fatto una pessima figura, perché dire che il tetto del 40 per cento va scritto addirittura in Costituzione, quindi, diventerebbe incostituzionale aumentare quel tetto lì, e poi presentarvi con quasi il 43 per cento - questo sì, per la prima volta nella storia d'Italia, siamo quasi al 43 per cento di tasse -, credo che vi dovreste vergognare di continuare a promettere, se poi non riuscite a mantenere nemmeno una piccola percentuale di quello che avete promesso.

## Intervento di "OTTAVIANI Nicola" - "LEGA"

(LEGA). Grazie, Presidente. Il decreto del quale oggi noi ci andiamo ad occupare è un decreto importante perché tocca alcune materie che, obiettivamente, potevano essere considerate come materie forse di secondo piano fino a qualche tempo fa, o materie all'interno delle quali, forse, gli investimenti in qualche modo non avevano brillato, non certo per scelta di questo Governo, ma per una sorta di vecchia litania che aveva visto far rimanere indietro alcune attività di alcuni settori che, invece, secondo il nostro Governo di centrodestra, la Lega, continuano ad essere di primaria importanza. Ci riferiamo, ad esempio, a quella che è la questione relativa ai nuovi investimenti sulle Olimpiadi, sì, le Olimpiadi di Milano-Cortina, che in realtà sono le Olimpiadi dell'Italia, perché il marchio del nostro Paese, grazie a questo grande evento di carattere mediatico e sportivo, per oltre 15-20 giorni troneggerà su quelle che sono le testate giornalistiche di mezzo mondo, anzi, possiamo dire dell'intero globo terrestre, con un'immagine del nostro Paese che è un'immagine sicuramente diversa rispetto a come la si era interpretata fino a qualche tempo fa. Ricordiamo, ad esempio, quello che fu il grande rifiuto, non quello di Celestino V, ma era il gran rifiuto di carattere politico, amministrativo e sportivo, che venne effettuato da parte del sindaco Raggi a Roma, quando ebbe a rinunciare a quelle Olimpiadi che poi, guarda caso, vennero gestite non da Paesi eccessivamente industrializzati, ma da Paesi che, comunque sia, in qualche modo, portarono avanti quella che era una normale concorrenza sotto il punto di vista anche dell'immagine a livello internazionale. Ebbene, in quel caso, il sindaco del MoVimento 5 Stelle fece una scelta che era una scelta addirittura giustificata in questi termini: abbiamo paura che ci possa essere corruzione o, comunque, abbiamo paura degli sperperi. Questo salto di qualità nella classe dirigente, probabilmente, ancora non lo si riusciva ad interpretare. È un salto, invece, che non attiene a quella che è la materia degli investimenti, perché un conto è parlare di costi e un conto è parlare di investimenti. È un po' come la differenza che c'è tra il buon medico, il buon chirurgo, che si assume l'onere e la responsabilità di quello che può essere l'esito dell'intervento chirurgico per salvare una vita umana, e invece quel chirurgo che porta avanti l'attività che oggi viene definita di medicina difensiva, si tira indietro soltanto per evitare che ci possano essere problemi per sé. Quel chirurgo, e quindi quell'amministratore pubblico, e, più in generale, quel politico, quel sindaco o quel membro di Governo non realizzano e non hanno nessuna intenzione, in quel caso, di realizzare quello che è l'interesse pubblico. Interesse pubblico che, invece, è stato centrato grazie all'intuizione di due presidenti di regione, ci stiamo riferendo a Luca Zaia e Attilio Fontana, e grazie a quello che è stato il coordinamento di chi ha creduto che lo Stato potesse e dovesse investire su questa materia. Ci riferiamo, quindi, a Giancarlo Giorgetti, che ringraziamo Di che cosa stiamo parlando allora? Stiamo parlando, in realtà, di un investimento complessivo di 3,5 miliardi sulle infrastrutture, ma non infrastrutture soltanto in senso tecnico. L'80 per cento, infatti, di quelle opere pubbliche sono strade, servizi, riqualificazione dei quartieri, che rimarranno ben oltre quella che è la durata della competizione sportiva e che rimarranno ben oltre quella che è la durata del singolo Governo. Il 15 per cento delle strutture sarà dedicato ad attività e a profili funzionali rispetto a quello che è lo sport in senso stretto e rimarrà naturalmente anche dopo, per costituire un fiore all'occhiello, all'interno del panorama dell'offerta formativa della nostra Nazione, sotto il punto di vista dello sport. Per non parlare poi del Villaggio Olimpico, che verrà trasformato, dal settembre del 2026, in un vero e proprio studentato con 1.700 posti letto, con la possibilità di avere ben 400 di quei 1.700 posti letto con tariffe agevolate. Lo sport rappresenta in Italia un investimento e, soprattutto, un segmento pari a 25 miliardi del nostro fatturato, l'1,4 per cento del nostro PIL. Per ogni euro investito nello sport le statistiche economiche ci dicono che ci sono 4 euro di ritorno in termini di salute, di inclusione, di educazione, di riduzione della marginalità. Che cosa allora è riuscito a fare questo Governo? Grazie a questa grande impresa, ha replicato - mi conceda, Presidente - quella che era la metafora della vecchia caramella Polo, che veniva pubblicizzata 20-25 anni fa. Si diceva: non è una caramella, è un buco con la menta attorno. Si è quindi utilizzato l' La Lega Passo molto velocemente, poi, a quelli che sono gli altri due argomenti importanti. Il primo è quello della sanità. Si è registrata una fuga mostruosa dalle professioni sanitarie e dalle specializzazioni nel corso degli ultimi anni, sempre probabilmente anche a seguito di quello che è il profilo di un'assunzione di responsabilità Allora, bene ha fatto il Governo con questo decreto a prevedere una quota di aumento del 5 per cento per quanto riguarda il profilo del segmento fisso della retribuzione e del 50 per cento della quota variabile delle specializzazioni non attrattive, come nuovo trattamento di carattere economico. Gli effetti positivi già si stanno vedendo perché, rispetto a quella che era una fuoriuscita, una sorta di fuga e di latitanza del 70 per cento per quanto riguardava la medicina di emergenza, siamo scesi al 45 per cento. È sufficiente? Assolutamente no. Anzi, bisogna continuare a lavorare, sotto questo punto di vista, per centrare gli obiettivi che sono al primo posto all'interno della nostra azione di Governo. Dal 2026 le regioni virtuose, con bilanci in ordine, potranno utilizzare il 35 per cento dell'avanzo di gestione corrente per assumere personale e aumentare gli stipendi a chi lavora, a chi sta in servizio e, soprattutto, potremmo dire a chi sta al fronte, perché sono responsabilità che crescono, ma soprattutto sono obiettivi che si vanno a centrare. Questo significa portare avanti il merito. Laddove i soldi vengono spesi bene, è giusto che vengano investiti, è giusto che ci siano ulteriori stanziamenti da parte dello Stato Finisco su questa materia con le borse di studio: 400 euro per 20.000 specializzandi che fino a questo momento erano esclusi come categorie. Ci stiamo riferendo, signor Presidente, alle categorie dei veterinari, dei farmacisti, dei biologi, dei chimici, dei fisici e degli psicologi. Sapete perché questo è avvenuto? Perché la scelta che ha fatto questo Governo, a differenza di altri, è stata quella di non garantire che ci fosse una mera successione delle professioni tra padre e figlio, tra chi era all'interno di un'enclave e di una protezione di carattere sociale e chi non vi poteva ambire perché non veniva da famiglie nobili. Quindi, con questo provvedimento abbiamo portato avanti una rottura rispetto alle baronie professionali, un ascensore sociale per i figli dei non professionisti. Questa è la scelta che il Governo ha portato avanti. Non abbiamo il tempo per andare oltre, ma riteniamo che sulle politiche abitative questo sia non un provvedimento ultimativo, ma che rappresenti una scelta del percorso sul quale continuare a insistere, perché la casa sia un diritto e non una concessione da parte dello Stato

## Intervento di "PAGANO Ubaldo" - "PD-IDP"

(PD-IDP). Signora Presidente, onorevoli colleghe e onorevoli colleghi, il decreto che oggi ci accingiamo a votare è l'ennesima dimostrazione di ciò che questo Esecutivo intende per politica economica: una sorta di di norme disorganiche e un mosaico confuso, in cui si mescolano infrastrutture, Olimpiadi, enti locali, fondi sanitari, interventi immobiliari, regolazioni settoriali e perfino accordi di cooperazione di polizia. Una sorta di decreto che non costruisce nulla, non affronta le debolezze del Paese e soprattutto non offre nemmeno un minimo di prospettiva. È un provvedimento evidentemente che arriva in un contesto internazionale complesso che non ci sfugge, ma rispetto al quale il Governo Meloni resta assolutamente inerte, a partire dai dazi imposti dal vostro carissimo e decantato amico d'oltreoceano fino al preoccupante calo della competitività europea, passando evidentemente da una stagnazione della nostra crescita che sembra non avere fine. Di fronte a queste sfide ci si aspetterebbe una strategia, una visione, un minimo di direzione di marcia. Invece, il Governo propone un elenco di misure scollegate che disperdono risorse e tempo, senza incidere su alcune delle tante priorità economiche e sociali che il Paese vive. Il Partito Democratico ha denunciato questa impostazione fin dall'inizio. Lo abbiamo fatto in Commissione, dove i nostri emendamenti sono stati respinti con motivazioni piuttosto fragili, spesso puramente politiche. Lo facciamo oggi in Aula con la stessa chiarezza, perché non c'è nulla di più sbagliato che affrontare le difficoltà del momento storico con strumenti minimi, quando non addirittura lasciati al caso. Questo decreto, purtroppo, è esattamente un In Commissione abbiamo assistito a scene paradossali. La maggioranza respingeva le nostre proposte su opere necessarie e urgenti e poi difendeva con tenacia interventi presentati da parlamentari della stessa maggioranza, per l'occasione in prestito alla Commissione bilancio, sempre casualmente localizzati nel proprio collegio di elezione e persino privi di un quadro organico. Sono opere che molto probabilmente serviranno solo per qualche Insomma, la verità è che questo decreto cristallizza un criterio inaccettabile: non la qualità dell'opera, non il bisogno del territorio, non una qualche scala di priorità nazionale, ma la firma del proponente. È una logica che umilia il Parlamento e tradisce l'interesse generale, ma appunta il petto di quel singolo parlamentare. È evidentemente una logica che, ancora una volta, penalizza il Mezzogiorno che, alla prova dei fatti, continua a ricevere meno di quanto servirebbe per recuperare ritardi infrastrutturali storici. A tal proposito, Presidente, bisogna ricordare ancora una volta che al Fondo perequativo infrastrutturale mancano ancora 3,7 miliardi di euro: soldi tolti e mai restituiti al Mezzogiorno d'Italia. E proprio parlando di territori, non possiamo non fare cenno alla guerra senza confine che state facendo ormai da 3 anni agli enti locali, quelli sì quasi tutti. Non bastavano i tagli per miliardi e miliardi di euro fatti nelle ultime manovre, questo provvedimento ne aggiunge degli altri. L'articolo 3 di questo decreto, infatti, irrigidisce le scadenze del Piano nazionale complementare al PNRR, imponendo un completamento degli obiettivi entro il 2026, pena la revoca delle risorse. A noi pare una scelta miope che ignora un dato elementare: molti ritardi non dipendono dai comuni, ma dallo Stato, da articolazioni dello stesso Stato, dalle sue lentezze, dalle sue procedure e dalle mancate autorizzazioni Abbiamo presentato diversi emendamenti di puro buonsenso, peraltro condivisi da tante altre forze politiche anche della maggioranza, che chiedevano proroghe per i comuni che hanno già bandito gare o avviato i lavori. Non un euro in più, non un euro aggiuntivo: solo la possibilità di salvare progetti già Altro tema infilato in questa macedonia di norme è il Fondo prima casa. È un altro esempio di come la destra sia esperta solo nell'ignorare le persone che più avrebbero bisogno di sostegno. Anche qui il PD ha presentato una proposta semplice che riteniamo giusta e ragionevole: vietare alle banche di imporre polizze assicurative aggiuntive ai giovani che chiedono l'accesso alla garanzia statale, perché evidentemente è un abuso che vanifica la stessa finalità del fondo. Nulla È un segnale politico chiarissimo: questo Governo non sta dalla parte dei più giovani, non sta dalla parte delle famiglie, non sta dalla parte dei cittadini, ma sta dalla parte dei più forti e della narrazione utile alle telecamere. Parlando di scelte incomprensibili, dovete spiegarci il caso della gestione legata ai Giochi olimpici di Milano-Cortina. È davvero surreale vedere un Governo che riconosce straordinari a diversi comuni coinvolti ma li nega proprio a Milano, la città che ospita la cerimonia inaugurale Per tutte queste ragioni, il Partito Democratico esprimerà convintamente un voto contrario, perché noi da questi banchi continueremo a contrastare, con forza, con delicatezza ma anche con giustizia, la vostra idea di Paese, fatta di privilegi, esclusioni, improvvisazioni e di piccole mancette date semplicemente per acquietare qualche riottoso. Continueremo a farlo nei territori e nelle istituzioni, perché l'Italia merita una politica economica che guardi avanti, non un elenco di misure casuali per sopravvivere un giorno di più e un giorno di meno, e soprattutto merita un Governo che non abbia paura di scegliere, di investire, di affrontare la realtà, di creare delle priorità che siano all'altezza del compito che abbiamo nel mondo. L'Italia merita di più e voi non siete in grado di darglielo

## Intervento di "PISANO Calogero" - "NM(N-C-U-I"

(NM(N-C-U-I)M-CP). Oggi prendo la parola per esprimere un voto convintamente favorevole sul decreto-legge n. 156 del 2025, il cosiddetto DL Anticipi, un provvedimento che, al di là del titolo tecnico, racchiude un'anima chiara: dare risposte immediate, concrete e misurabili al Paese reale, alle famiglie che aspettano, alle imprese che resistono e ai territori che chiedono di non essere lasciati indietro e - lasciatemelo dire con forza - al nostro servizio sanitario nazionale, che troppo spesso ricordiamo solo quando è in difficoltà. Questo decreto non è una semplice somma di numeri, è una scelta politica, è la direzione di marcia di un'Italia che non si rassegna, che vuole crescere, che vuole proteggere i più fragili e rendere competitivo il sistema produttivo. È un decreto che interviene dove serve, quando serve, con la consapevolezza che la velocità in certi momenti è già una forma di giustizia. Voglio partire dai numeri: 1 miliardo e 840 milioni a RFI per la manutenzione della rete ferroviaria, significa treni più sicuri, meno ritardi, più affidabilità per milioni di pendolari che meritano rispetto; 60 milioni al Fondo prima casa, un impegno concreto per i giovani sotto i 36 anni e per le famiglie numerose che cercano un futuro stabile; risorse per l'innovazione tecnologica e digitalizzazione delle imprese, perché un Paese che non innova si ferma; nuove borse di studio per gli specializzandi delle discipline sanitarie non mediche, un investimento sul capitale umano che tiene in piedi il nostro sistema salute; rifinanziamenti decisivi per le opere legate a Milano-Cortina 2026, dall'Arena “PalaItalia” all'impianto natatorio “Daniela Samuele”. Questo decreto anticipa risorse, accelera investimenti, rimuove ostacoli e non lo fa solo in astratto, lo fa nella vita quotidiana dei cittadini. È la fotografia di un'Italia che non si limita ad amministrare, ma sceglie di costruire. C'è un secondo motivo, più profondo, per cui considero questo decreto un successo politico. Perché è la dimostrazione che un provvedimento di bilancio, all'apparenza meramente tecnico, possa essere anche uno strumento di prossimità, di ascolto, di giustizia territoriale. È da qui che arriva il punto più importante del mio intervento: all'articolo 3, dedicato alla sanità e alla ricerca oncologica, ho presentato l'emendamento 3.61 Pisano per finanziare il completamento del reparto di radioterapia dell'ospedale “San Giovanni di Dio” di Agrigento, un reparto che non è un semplice tassello tecnico di un bilancio, ma un simbolo di dignità per una comunità che attende da troppo tempo. Quando parliamo di oncologia non parliamo di numeri, parliamo di persone, parliamo di famiglie che vivono l'attesa, la paura, la speranza. Parliamo di pazienti costretti a percorrere anche 100 o 200 chilometri per eseguire un ciclo di radioterapia. Parliamo di una distanza che non è soltanto geografica, ma emotiva, sociale, economica. Oggi, grazie a questo emendamento, quella distanza comincia finalmente a ridursi. Sono profondamente orgoglioso di poter dire all'Aula che è stato approvato questo emendamento. Non è un risultato individuale. È la dimostrazione che, quando le istituzioni lavorano insieme, quando c'è visione e senso di responsabilità, la politica diventa davvero servizio. Voglio ringraziare chi ha reso possibile questo traguardo: la Presidente Giorgia Meloni, il Ministro Schillaci, la Sottosegretaria Albano, che ha sostenuto con convinzione la necessità di intervenire sul territorio agrigentino, il Presidente della Commissione bilancio, Mangialavori, che ha accompagnato questo percorso con sensibilità e rigore, Maurizio Lupi e tutto il mio gruppo, compatto e determinato a difendere la battaglia che riguarda la salute, la dignità e il diritto alla cura, i relatori, il collega Trancassini e la collega Frassini, che mi hanno supportato e sopportato, e tutti i 213 colleghi che hanno votato il mio emendamento questa mattina. Con queste risorse potremo finalmente realizzare un reparto di radioterapia moderno, operativo ed efficace; un reparto che permetterà a tanti cittadini della Sicilia sudoccidentale di curarsi vicino casa, vicino ai propri affetti, vicino alla propria comunità; un reparto che ridurrà disuguaglianze, che darà speranza, che restituirà fiducia in un sistema sanitario che deve essere davvero nazionale, non solo nel nome. Ecco perché il mio voto favorevole non è un atto burocratico: è una scelta politica, una scelta di campo; è il sostegno a un provvedimento che unisce crescita economica e giustizia sociale, che accelera gli investimenti ma non dimentica le persone, che guarda al futuro senza perdere di vista chi ha bisogno oggi. Per tutto questo e per il valore umano e territoriale che abbiamo saputo inserire in questo decreto attraverso l'emendamento su Agrigento, a nome del gruppo di Noi Moderati esprimo voto favorevole

## Intervento di "RUSSO Paolo Emilio" - "FI-PPE"

(FI-PPE). Grazie, signora Presidente. Onorevoli colleghe e colleghi, questo gruppo si richiama ai sani e inossidabili principi del liberalismo economico: lo Stato deve intervenire il meno possibile in economia perché la libera iniziativa e il mercato possiedono una straordinaria capacità di autoregolazione. Non lo diciamo noi qui, ma già Adam Smith, padre dell'economia moderna, quasi 250 anni fa. Il nostro compito è dunque intervenire non per sostituirci al mercato, ma per stimolare la sua forza intrinseca e rimuovere gli ostacoli. È in questo contesto che possiamo fare un uso strategico delle leve di politica economica, selezionando degli strumenti che siano in grado di attivare il meccanismo del cosiddetto moltiplicatore: ogni euro investito deve avere un ritorno in termini economici o di servizi offerti. All'interno di questa cornice è stato scritto il decreto-legge che approviamo oggi. Contiene disposizioni di spesa pari a 2 miliardi abbondanti di euro per il 2025 e 2 miliardi dal 2026, che sono tutti finalizzati a finanziare interventi in materia di infrastrutture, innovazione tecnologica, digitalizzazione, formazione universitaria, salute, eventi sportivi a rilevanza nazionale e internazionale. Il decreto-legge che ci apprestiamo a votare è, nella sua eterogeneità, l'espressione di un liberalismo sociale e concreto, che vuole uno Stato leggero e amico dell'impresa, ma presente ed efficace a tutela della persona. Ecco perché mi piace citare, per primo, il rifinanziamento del Fondo di garanzia per la prima casa, che è l'attuazione di un principio cardine: quello di favorire la proprietà privata e, in particolare, per giovani coppie e soggetti fragili. Non è assistenzialismo, ma un investimento mirato, che stimola in modo virtuoso il settore edilizio. Abbiamo sostenuto l'incremento di risorse per le borse di studio degli specializzandi, un segnale di attenzione al merito. Forniamo le risorse necessarie al CNAO di Pavia, l'unico centro italiano che offre trattamenti salvavita con ioni di carbonio, dimostrando, ancora una volta, che lo Stato è motore di ricerca e progresso. Ad oggi, il CNAO ha trattato 5.500 pazienti affetti da tumori difficili, rari, situati in sedi non operabili. È un intervento dovuto, che siamo riusciti a mettere in campo grazie all'impegno di Forza Italia e proposto dal collega Alessandro Cattaneo. Premiamo le regioni che garantiscono i livelli essenziali di assistenza, un modo liberale di gestire la sanità, basato su efficienza e merito. Poi destiniamo 89 milioni complessivi a favore di Vigili del fuoco e Forze dell'ordine, per il lavoro straordinario e indispensabile nel fronteggiare le emergenze e garantire sicurezza. Il decreto, inoltre, avvia interventi di razionalizzazione e premia le regioni e i comuni virtuosi. Sul fronte dello sport, lo dicevano i colleghi, si garantisce l'efficace svolgimento dei Giochi Olimpici di Milano-Cortina e vengono destinate risorse alla promozione della pratica sportiva nelle scuole come strumento di salute pubblica e di educazione civica. Per le ragioni che ho esposto e per le altre disposizioni, che per non abusare del vostro tempo non ho citato, che uniscono pragmatismo economico e la coerenza con i nostri irrinunciabili principi liberali, il gruppo di Forza Italia esprime convintamente il suo voto favorevole a questo decreto-legge

## Intervento di "STEGER Dieter" - "MISTO-MIN.LING."

(MISTO-MIN.LING.). Grazie, Presidente. Vorrei iniziare con una piccola confessione politica. Oggi sarebbe molto più comodo votare “sì” o “no”, un “sì” facile applaudendo ai miliardi per le infrastrutture, un “no” altrettanto facile denunciando l'ennesimo decreto . Ma la verità è che questo decreto-legge non merita un applauso né una bocciatura in blocco. E, se prendiamo sul serio il nostro ruolo, nemmeno noi possiamo accontentarci di votare per appartenenza o per riflesso. Perché questo testo è un po' come una fotografia dell'Italia di oggi: si vedono linee giuste, investimenti, sostegni, impegni internazionali, ma lo scatto resta sfocato, pieno di elementi accatastati, senza una vera profondità di campo. È da qui che nasce la nostra scelta: non una neutralità tiepida, ma un'astensione esigente e vigile. Cominciamo da ciò che, onestamente, funziona. Con l'articolo 1 si rafforzano in modo massiccio gli stanziamenti per RFI con 1,4 miliardi per la manutenzione straordinaria della rete e 400 milioni aggiuntivi per il contratto di programma 2025. A questo, si aggiungono 40 milioni di euro destinati all' Sono cifre importanti e per chi viene da un territorio di confine e di collegamento europeo non sono semplici righe di bilancio, sono la condizione per non diventare una periferia dimenticata della rete ferroviaria, ma restare un nodo vitale dei corridoi europei. Con l'articolo 2 il decreto interviene su tre fronti, che considero simbolici. Il Fondo di garanzia per la prima casa è incrementato di - soli - 75 milioni nel 2025 per garantire continuità alle garanzie sui mutui dei giovani e delle famiglie. Il Fondo per l'innovazione tecnologica e la digitalizzazione è rafforzato di 3,5 milioni; le borse di studio per gli specializzandi non medici - veterinari, odontoiatri, farmacisti, eccetera - con 2 milioni di euro annui in più a decorrere dal 2025 per adeguare le risorse all'effettiva platea degli studenti. Sono tre messaggi politici chiari. Stiamo dicendo ai giovani: non rinunciate alla casa; alle imprese: non smettete di innovare; ai professionisti della salute: abbiamo bisogno anche di voi, non solo dei medici. Su questo non abbiamo difficoltà ad esprimere un giudizio positivo. Con l'articolo 3 si mette ordine, almeno nelle intenzioni, sui cronoprogrammi del Piano nazionale complementare al PNRR, allineandoli agli stanziamenti e fissando il termine del 31 dicembre 2026. Si finanziano, inoltre, il miglioramento genetico, zootecnico, la L'articolo 4 concentra le misure per i Giochi olimpici e paralimpici invernali di Milano-Cortina 2026 e per UEFA Euro 2032, più risorse per il commissario di Sport e Salute, per l'impiantistica sportiva anche giovanile e margini fiscali in più tramite l'imposta di soggiorno ai comuni interessati. Da cittadino delle montagne lo dico con convinzione: lo sport invernale e le grandi manifestazioni, se ben gestiti, possono essere una formidabile leva per i territori. Vengo ora alle ragioni per cui non possiamo votare a favore. Questo non è solo un decreto in materia economica, ma è un decreto catalogo. Dentro troviamo ferrovie e ricostruzione dell'Ucraina, casa, innovazione e borse di studio, PNC e PNRR, Olimpiadi ed Europei, contenziosi dello Stato, finanza locale, Croce Rossa e alla fine l'inevitabile articolo sulle coperture. Capisco l'urgenza, ma non posso ignorare che siamo di fronte all'ennesimo decreto La Corte costituzionale ci ha già richiamato più volte sul tema dell'omogeneità nei decreti-legge. Qui il limite - mi permetto di dirlo al Governo - è oggettivamente messo alla prova. Non si tratta solo di metodo, ma è la qualità della strategia che lascia perplessi. Per le infrastrutture ferroviarie stanziamo 1,84 miliardi nel 2025, ma non diciamo con chiarezza quale modello di mobilità, quali priorità territoriali, quali standard di servizio vogliamo garantire nei prossimi dieci anni. Per la prima casa rafforziamo il Fondo, ma senza una riflessione vera su dove e per chi. Non è lo stesso parlare di periferie metropolitane, di piccoli comuni di montagna o di aree turistiche dove i prezzi espellono i residenti. Per le Olimpiadi ed Euro moltiplichiamo le risorse ma non vediamo un disegno credibile perché queste opere diventino davvero un'eredità diffusa e non solo grandi scatole per le grandi città. È come se questo decreto si fermasse sempre un passo prima della coerenza; fa cose giuste, ma non riesce a trasformarle in una visione. Parlo ora da forza che rappresenta un territorio alpino transfrontaliero europeo per definizione. Noi vediamo questo decreto da un angolo visuale preciso: la montagna che rischia lo spopolamento, i giovani che faticano a trovare casa e lavoro di qualità, le imprese che competono in un mercato globale ma devono fare i conti con la burocrazia italiana. In questo testo le ferrovie ci sono, ma non ritroviamo una chiara priorità per i corridoi alpini. La prima casa c'è, ma non c'è una scelta forte a favore dei giovani che vogliono restare nei piccoli comuni, nelle valli, nelle zone interne ad alto costo della vita. Le borse per gli specializzandi non medici sono un segnale importante, ma non vediamo un disegno più ampio per portare professionisti sanitari nelle aree periferiche, nei territori dove la carenza di personale ormai è strutturale. Insomma, si sente l'Italia dei grandi numeri, ma si fatica a sentire l'Italia delle differenze, l'Italia delle autonomie, l'Italia delle minoranze linguistiche e geografiche. Per noi questo non è un dettaglio, è la ragione stessa della nostra presenza in quest'Aula. Un'altra parte del decreto, con l'articolo 5, stanzia fino a 110 milioni per il pagamento di sentenze di condanna, transazioni e decisioni della Corte di Strasburgo e interviene sulla situazione finanziaria di alcuni comuni e consorzi. È giusto farlo, perché uno Stato che non onora le proprie sentenze perde credibilità, ma siamo sinceri: qui non stiamo finanziando il futuro, stiamo pagando il conto del passato, di decisioni mancate, di contenziosi lasciati incancrenire. Con l'articolo 6 si chiude un capitolo lungo e faticoso sulla riorganizzazione dell'associazione italiana della Croce Rossa, mettendo ordine nei rapporti finanziari tra l'ente strumentale e la nuova associazione. Anche qui va bene mettere fine a un limbo gestionale che pesa sulla vita di migliaia di volontari ma, di nuovo, stiamo gestendo un'eredità amministrativa non costruendo una vera politica economica. Se sommiamo tutto, otteniamo un paradosso: una parte rilevante di questo decreto serve a pagare ciò che avremmo dovuto fare meglio prima, restringendo gli spazi per ciò che avremmo dovuto fare meglio domani. Alla luce di tutto questo, la nostra posizione, signora Presidente, è chiara: non votiamo contro perché gli investimenti su RFI e sulla ricostruzione ucraina sono importanti e coerenti con una visione europea dell'Italia. I fondi per la prima casa, per l'innovazione e per gli specializzandi non medici vanno nella direzione giusta, anche se con risorse troppo limitate; gli interventi su PNC e PNRR, Human Technopole e ISMETT preservano

## Intervento di "TRANCASSINI Paolo" - "FDI"

(FDI). Grazie, Presidente. Rappresentante di Governo, onorevoli colleghi, stiamo per approvare un decreto di fine anno, come farebbe un bravo sindaco che allo spirare dell'anno guarda i capitoli del proprio bilancio e cerca di sfruttare le risorse fino all'ultima per cercare di dare quelle risposte di cui il suo territorio necessita. Quindi, oltre a quanto già detto dai colleghi di maggioranza che mi hanno preceduto, sinteticamente noi diamo più soldi alla rete ferroviaria, più soldi al Fondo prima casa, più soldi al Fondo tecnologico, più soldi per i Vigili del fuoco, più soldi per il volontariato, più soldi alla Polizia, ai Carabinieri, alla Guardia di finanza e alla Polizia penitenziaria, più soldi alla lotta all'immigrazione clandestina, che, ahimè, rimane comunque una priorità di questo Governo, e interveniamo sulle Olimpiadi Milano-Cortina. Mi sono sentito dire più volte in Commissione: guarda che di quello che fate poi dovete rispondere. Allora, vi do una notizia: noi rispondiamo di quello che facciamo, noi siamo quello che facciamo. Noi siamo quello che facciamo da quando siamo nati, perché siamo convinti che siano i risultati e i fatti concreti a fare la differenza. È questo il motivo per cui vi siete trovati impreparati, perché è tornata di moda la politica che fa le cose e che ci mette la faccia e su questo vi siete dimostrati per davvero, anche questa volta, impreparati. Ma veniamo alle critiche. Ieri, in discussione generale, ci è stato detto - leggo testualmente - dalla collega del MoVimento 5 Stelle che non c'è una strategia per i cittadini, anzi vi voglio sbloccare un ricordo come esempio, il decreto Rilancio. Signora Presidente, era il 20 maggio 2020, noi eravamo da due mesi chiusi a casa e aspettavamo in prima serata di conoscere quello che potevamo fare, cioè niente, e quello che non potevamo fare, cioè tutto; in quell'occasione, il 20 maggio 2020, ci venne detto che il rilancio di questa Nazione passava ancora per i Poi le critiche, gli emendamenti soppressivi sugli interventi per le Olimpiadi. Le Olimpiadi sono una grande occasione, una grande vetrina per qualunque Nazione al mondo, la vetrina nella quale una Nazione mette quello che ha e non c'è Nazione che possa allestire una vetrina meglio dell'Italia. Noi abbiamo la possibilità di mettere in quella vetrina le montagne più belle del mondo, i monumenti più belli del mondo, la storia più ricca del mondo e da oggi anche la cucina migliore del mondo. Insomma, una occasione che non si può perdere. Certo che questi interventi soppressivi vengono da una forza politica che non ha fatto celebrare le Olimpiadi del 2024 a Roma, facendo perdere a Roma una grande occasione di riscatto Poi l'emendamento su Roma. Attraverso questo emendamento Roma esce dalla gestione commissariale. Devo dire con simpatia che è stato quasi divertente assistere ai ringraziamenti del sindaco Gualtieri ad Atreju, che più volte ha ringraziato il Governo, il Presidente Meloni e i relatori, cioè tutti coloro che comunque avevano lavorato per far uscire Roma dalla gestione commissariale, e poi ascoltare qui il collega Mancini dire che tutto sommato non era successo niente e quel poco che era successo era un atto dovuto. Allora, dobbiamo un po' ricordare questa storia, anche se ai romani è molto chiara. Le gestioni del Partito Democratico fino al 2008 avevano messo Roma nella condizione del dissesto. Intervenne un Presidente del Consiglio, Silvio Berlusconi, che aiutò Roma intervenendo con la gestione commissariale. Quindi, il primo intervento che salva Roma dal dissesto lo fa un Governo di centrodestra. Adesso questo emendamento, che libera risorse per 548 milioni, permetterà non solo a Roma di liberare le proprie risorse, ma finalmente di abbassare l'Irpef più alta d'Italia, augurandoci che questo avverrà Quindi, abbiamo messo il sindaco Gualtieri in condizione di fare una bella figura, l'ennesima bella figura, Presidente, perché il sindaco Gualtieri è un tagliatore di nastri a sua insaputa, perché tutti i cantieri del Giubileo sono figli di una battaglia che Fratelli d'Italia ha fatto durante la stesura del PNRR. Ci sono gli atti, ci sono i video. Quando noi dicevamo, in Commissione Bilancio, al Ministro Gualtieri che mancavano due cose nel PNRR, cioè i soldi per le aree interne e i soldi per Roma Capitale, Gualtieri non solo non ci rispose ma non allocò una risorsa; da Ministro dell'Economia non pensò a Roma e ci sono gli atti a dimostrarlo. Successivamente, con un ostruzionismo di tre giorni in Aula riuscimmo a convincere - perché nel frattempo era cambiato il Governo - il Ministro Franco ad allocare i 500 milioni per il Giubileo. Veniamo all'emendamento tanto discusso, che ha messo veramente a repentaglio il campo largo, al punto che abbiamo visto la bandiera tricolore più volte sul Per ultimo, mi permetta di fare una considerazione - e mi riallaccio a quello che ho detto all'inizio -, cioè che è tornata di moda la politica. Ho visto un video di un collega del MoVimento 5 Stelle che si lamentava del poco lavoro e, cioè, che noi, sostanzialmente, lavoriamo poco, e cioè, che veniamo qui due giorni a settimana a pigiare il tasto e non facciamo molto. Allora io, per suo tramite, vorrei ricordare al collega, ma un po' a tutti, che quella è una piccola parte del lavoro, Presidente, lei lo sa bene, perché il nostro lavoro non è pigiare un tasto, il nostro lavoro è scrivere le leggi, il nostro lavoro è preparare gli emendamenti. Ma, per scrivere le leggi e per fare gli emendamenti e gli ordini del giorno bisogna studiare E al termine di questo mio intervento, con orgoglio e ringraziando la collega Frassini e il Sottosegretario Albano, annuncio il voto favorevole del gruppo di Fratelli d'Italia

## Intervento di "ZANELLA Luana" - "AVS"

(AVS). Grazie, Presidente. Il provvedimento stanzia oltre 2,17 miliardi di euro per l'anno in corso destinati ad una pluralità di interventi: dalla manutenzione straordinaria delle reti ferroviarie, su cui siamo perfettamente d'accordo, al sostegno al settore privato ucraino, agli investimenti in innovazione, formazione e salute, e altro ancora. Il Governo conferisce al provvedimento - che si caratterizza oggettivamente, ancora una volta, come - il requisito della necessità e urgenza in relazione a indifferibili investimenti per sostenere imprese e attività economiche e altro ancora. Arriva a prevedere ulteriori finanziamenti per garantire la continuità operativa delle grandi infrastrutture e l'organizzazione dei Giochi olimpici e paralimpici di Milano-Cortina 2026. Sono sei gli articoli: un elenco di stanziamenti per il prossimo anno, che dicono della mancata visione strategica di un Governo che rattoppa, taglia l'essenziale, spende male e vorrebbe sottrarsi al controllo, a partire da quello parlamentare. Basta leggere l'articolo 4, su cui si è concentrata la nostra proposta emendativa, ossia la prevista ulteriore iniezione di risorse per la realizzazione delle infrastrutture e della logistica per sostenere la corsa verso i Giochi olimpici e paralimpici invernali Milano-Cortina che si terranno nel 2026, a febbraio-marzo. Ebbene, il collega e vicepresidente del gruppo Grimaldi, nel corso della discussione sulle linee generali, ha messo in evidenza tutte le questioni per cui noi voteremo contro questo decreto-legge. Io, invece, mi soffermerò su alcuni aspetti, in particolare l'articolo 3- L'articolo 3- Tutto questo avviene con il rapido smantellamento in corso della sanità pubblica, dove, secondo il programma regionale 2024-2026, è previsto un passaggio da 750 a 810 posti letto nelle strutture private e, invece, da 1.111 a 1.014 nelle strutture pubbliche: pensate un po' che aumento strepitoso. Ma andiamo all'articolo 4, dove si introducono disposizioni urgenti relative allo sport, in particolare allo svolgimento dei Giochi olimpici e paralimpici invernali Milano-Cortina, di cui ci siamo occupati veramente molto, molto spesso in questo periodo. Cosa si prevede questa volta? Un incremento complessivo di 44 milioni di euro dei fondi operativi del commissario straordinario. Secondo quanto stabilito dal precedente decreto Sport dell'agosto scorso, al commissario era stata assegnata una dotazione massima di 148,8 milioni per la realizzazione degli interventi e 79,3 milioni per le esigenze logistiche. Le nuove disposizioni portano quest'ultima voce, quindi, con l'aggiunta di 44 milioni e oltre, a salire fino a circa 123,7 milioni di euro: un incremento significativo, pensato per organizzare questi benedetti Giochi paralimpici. Ricordo che per il 2025 aumenta la capacità di spesa complessiva del commissario straordinario, che passa dal tetto iniziale di 228,2 milioni a 272,6 milioni di euro, risorse che - si legge nella relazione - dovrebbero servire per coordinare cantieri, attività operative nei territori coinvolti da Milano a Cortina, passando per la Valtellina, Val di Fiemme, Anterselva e via dicendo. La disposizione aumenta, Presidente, di oltre 5 volte il budget iniziale. Peraltro, tali costi aggiuntivi, riguardano voci di spesa ampiamente prevedibili. L'accessibilità rafforzata, una precondizione fondamentale, integrata fin dall'inizio nella progettazione delle infrastrutture: possibile che sia sfuggita alla previsione di spesa? Le Olimpiadi Milano-Cortina costeranno una montagna di soldi. Presentate a costo zero per economia e ambiente, secondo il

